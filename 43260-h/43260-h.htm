<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Maternità, di Roberto Bracco
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
p.speaker {text-align: center; margin-top: .75em;}
.nomargin {margin-top: 0; margin-bottom: 0;}
.center {text-align: center; text-indent: 0;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.verso {text-align: center; padding-top: 2em; font-size: 95%; margin: 1em 5%;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%; margin-top: 2em; margin-bottom: 1em;}
h2 {font-size: 140%; margin-top: 1em; margin-bottom: 2em;}
h3 {font-size: 120%; margin-top: 2em;}

hr {width: 70%; margin-top: 1em; margin-bottom: 1em;}
hr.mid {width: 50%;}
hr.tiny {width: 10%;}

a.tag {vertical-align: .3em; font-size: .8em; font-style: normal;
  font-weight: normal; text-decoration: none; padding-left: .1em;
  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.pad4 {margin-top: 4em;}
.pad3 {margin-top: 3em;}
.pad2 {margin-top: 2em;}
.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.huge {font-size: 200%;}
.noserif {font-family: sans-serif;}
.smcap {font-variant: small-caps; font-style: normal;}

ul {list-style-type: none; font-size: 105%;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

    </style>
  </head>
<body>

<div class="titlepage">
<p class="large noserif">
ROBERTO BRACCO
</p>

<hr class="tiny" />

<p class="pad2 huge">
TEATRO
</p>

<hr class="pad3 tiny" />

<p class="noserif">
VOLUME QUINTO
</p>

<hr class="tiny" />

<p class="large">
<b>MATERNITÀ</b> — IL FRUTTO ACERBO
</p>

<p class="pad1 small">
3ª EDIZIONE RIVEDUTA.
</p>

<p class="pad4 noserif small">
REMO SANDRON — Editore<br />
Libraio della Real Casa</p>

<p class="nomargin small">
MILANO-PALERMO-NAPOLI
</p>
</div>

<div class="verso">

<hr class="mid" />
<p>
PROPRIETÀ LETTERARIA
</p>

<p>
<i>I diritti di riproduzione e di traduzione sono riservati
per tutti i paesi, non esclusi i Regni di Svezia e di Norvegia.</i>
</p>

<p>
È assolutamente proibito di rappresentare questi lavori
senza il consenso scritto dell'Autore <i>(Art. 14 del Testo Unico
17 Settembre 1882)</i>.
</p>

<p>
Published in Palermo, 10th. June. Privilege of Copyright in the United
States reserved under the Act approved March 3rd. 1905, by Roberto Bracco
and Remo Sandron.
</p>

<p>
<span class="smcap">Off. Tip.</span> Sandron — 41 — I — 310113.
</p>

<hr class="mid" />
</div>

<div class="chapter">
<p>
<span class="pagenum"><a id="Page_5"></a>[5]</span>
</p>

<h1>
MATERNITÀ
</h1>

<p class="center large">
<i>Dramma in quattro atti.</i>
</p>

<p class="pad2 center">
Rappresentato per la prima volta dalla Compagnia
<span class="smcap">Tina Di Lorenzo — Flavio Andò</span> al teatro <i>Manzoni</i>
di <i>Milano</i> nel <i>febbraio</i> del <i>1903</i>.
</p>
</div>

<div class="chapter">
<p>
<span class="pagenum"><a id="Page_7"></a>[7]</span>
</p>

<p class="center x-large noserif">
PERSONAGGI:
</p>

<ul class="pad2">
<li><span class="smcap">La marchesa Claudia di Montefranco</span></li>
<li><span class="smcap">Il marchese Alfredo di Montefranco</span></li>
<li><span class="smcap">Maurizio Dorini</span></li>
<li><span class="smcap">Il duca di Vigena</span></li>
<li><span class="smcap">Rosalia</span></li>
<li><span class="smcap">Teresa</span></li>
<li><span class="smcap">Suor Filomena</span></li>
<li><span class="smcap">Olghina</span></li>
<li><span class="smcap">Filippo</span></li>
<li><span class="smcap">Decio</span>, <i>domestico</i> di <span class="smcap">Maurizio Dorini</span></li>
<li><span class="smcap">Un servo</span> del <span class="smcap">marchese di Montefranco</span></li>
<li><span class="smcap">Tre bimbi</span></li>
</ul>

<p>
A Napoli, e presso Napoli.
</p>
</div>

<div class="chapter">
<p>
<span class="pagenum"><a id="Page_9"></a>[9]</span>
</p>

<h2><a id="primo"></a>
ATTO PRIMO.
</h2>

<p>
<i>Un salotto da celibe in casa di <span class="smcap">Maurizio Dorini</span>. — Una
porta in fondo. Una porta laterale. — Una finestra. — Alla
porta in fondo, una pesante portiera a
guisa di cortina.</i>
</p>

<h3>
SCENA I.
</h3>

<p class="center">
OLGHINA, DECIO, <i>la voce di</i> MAURIZIO.
</p>

<p class="speaker">
<span class="smcap">Olghina</span>
</p>

<p>
<i>(entra dalla porta laterale con in capo il cappello,
infilando le maniche dell'abito. Apre la finestra.
Respira giocondamente.)</i> Ah! Che bella giornata!
<i>(Tocca il bottone del campanello elettrico.)</i>
</p>

<p class="speaker">
<i>La voce di</i> <span class="smcap">Maurizio</span>
</p>

<p>
Non fare complimenti, Olghina. Comanda quello
che vuoi.
<span class="pagenum"><a id="Page_10"></a>[10]</span>
</p>

<p class="speaker">
<span class="smcap">Olghina</span>
</p>

<p>
Non faccio complimenti, grazie!
</p>

<p class="speaker">
<span class="smcap">Decio</span>
</p>

<p>
<i>(entra dal fondo e si avvicina a lei.)</i> Caffè nero?
Caffè e latte? Cioccolata? Tè? Burro? Confettura?
</p>

<p class="speaker">
<span class="smcap">Olghina</span>
</p>

<p>
<i>(timida)</i> Del caffè e latte e del burro.
</p>

<p class="speaker">
<span class="smcap">Decio</span>
</p>

<p>
<i>(esce.)</i>
</p>

<p class="speaker">
<span class="smcap">Olghina</span>
</p>

<p>
<i>(siede presso un tavolino e aspetta.)</i>
</p>

<p class="speaker">
<i>La voce di</i> <span class="smcap">Maurizio</span>
</p>

<p>
Olghina, hai dimenticato i guanti.
</p>

<p class="speaker">
<span class="smcap">Olghina</span>
</p>

<p>
Portameli tu, se hai fatto il tuo bagno. Mi manderesti
via senza salutarmi?
</p>

<p class="speaker">
<i>La voce di</i> <span class="smcap">Maurizio</span>
</p>

<p>
No, cara. Mi vesto e vengo.
<span class="pagenum"><a id="Page_11"></a>[11]</span>
</p>

<p class="speaker">
<span class="smcap">Decio</span>
</p>

<p>
<i>(ritorna. Porta e mette sul tavolino un vassoio
con tutto l'occorrente.)</i> Faccio io?
</p>

<p class="speaker">
<span class="smcap">Olghina</span>
</p>

<p>
Fate voi.
</p>

<p class="speaker">
<span class="smcap">Decio</span>
</p>

<p>
<i>(servendo)</i> Basta zucchero?
</p>

<p class="speaker">
<span class="smcap">Olghina</span>
</p>

<p>
Basta.
</p>

<p class="speaker">
<span class="smcap">Decio</span>
</p>

<p>
Basta latte?
</p>

<p class="speaker">
<span class="smcap">Olghina</span>
</p>

<p>
Basta.
</p>

<p class="speaker">
<span class="smcap">Decio</span>
</p>

<p>
Basta caffè?
</p>

<p class="speaker">
<span class="smcap">Olghina</span>
</p>

<p>
Basta.
</p>

<p class="speaker">
<span class="smcap">Decio</span>
</p>

<p>
<i>(indicando)</i> Basta pane e burro?
<span class="pagenum"><a id="Page_12"></a>[12]</span>
</p>

<p class="speaker">
<span class="smcap">Olghina</span>
</p>

<p>
Sì, basta.
</p>

<p class="speaker">
<span class="smcap">Decio</span>
</p>

<p>
Tutto a discrezione. Questi sono gli ordini che
ho ricevuti.
</p>

<p class="speaker">
<span class="smcap">Olghina</span>
</p>

<p>
<i>(cerimoniosa)</i> Troppa cortesia!..... <i>(Chiamando)</i>
Maurizio!
</p>

<p class="speaker">
<i>La voce di</i> <span class="smcap">Maurizio</span>
</p>

<p>
Amore mio!
</p>

<p class="speaker">
<span class="smcap">Olghina</span>
</p>

<p>
E tu, non pigli niente?
</p>

<p class="speaker">
<i>La voce di</i> <span class="smcap">Maurizio</span>
</p>

<p>
A quest'ora, mai. Sarebbe come un veleno per
il mio stomaco.
</p>

<p class="speaker">
<span class="smcap">Decio</span>
</p>

<p>
<i>(sottovoce)</i> Fa colazione ogni giorno alle dodici
precise. E alle dodici meno un minuto beve un
bicchierino di aperitivo. Questa è la regola. Ah,
lui è un orologio! Vi ci troverete benissimo. Tutto
sta a capire le sue abitudini. Io mi ci trovo bene,
<span class="pagenum"><a id="Page_13"></a>[13]</span>
perchè le ho capite. È vero che una cosa è fare
il domestico e un'altra è fare... quello che fate
voi. Ma siamo pagati tutti e due, e, se non lo
accontentiamo...
</p>

<p class="speaker">
<span class="smcap">Olghina</span>
</p>

<p>
Io spero di accontentarlo. È così buono!
</p>

<p class="speaker">
<span class="smcap">Decio</span>
</p>

<p>
<i>(confidenzialmente)</i> E poi le tratta ottimamente
le donne. Nessuna si è mai lamentata.
</p>

<p class="speaker">
<span class="smcap">Olghina</span>
</p>

<p>
Ne cambia spesso?
</p>

<p class="speaker">
<span class="smcap">Decio</span>
</p>

<p>
No.
</p>

<p class="speaker">
<span class="smcap">Olghina</span>
</p>

<p>
Si vede che è molto delicato.
</p>

<p class="speaker">
<span class="smcap">Decio</span>
</p>

<p>
Le tratta, vi dico, come se fossero sua moglie.
</p>

<p class="speaker">
<span class="smcap">Olghina</span>
</p>

<p>
Difatti. Stanotte mi è parso proprio che avevo
un marito. Ho potuto dormire tranquillamente.
<span class="pagenum"><a id="Page_14"></a>[14]</span>
</p>

<p class="speaker">
<span class="smcap">Decio</span>
</p>

<p>
E quando ci si dorme sopra.... tutto va bene.
</p>

<p class="speaker">
<i>La voce di</i> <span class="smcap">Maurizio</span>
</p>

<p>
Decio! Decio! Prepara i manubri.
</p>

<p class="speaker">
<span class="smcap">Decio</span>
</p>

<p>
<i>(da un angolo della camera, prende i manubri,
li porta nel mezzo e li spolvera.)</i>
</p>

<p class="speaker">
<span class="smcap">Olghina</span>
</p>

<p>
A che servono?
</p>

<p class="speaker">
<span class="smcap">Decio</span>
</p>

<p>
Fa la ginnastica per riscaldarsi.
</p>

<h3>
SCENA II.
</h3>

<p class="center">
MAURIZIO, OLGHINA <i>e</i> DECIO.
</p>

<p class="speaker">
<span class="smcap">Maurizio</span>
</p>

<p>
<i>(entra dalla porta laterale fregandosi le mani.
Cava di tasca un paio di guanti e li porge a Olghina.)</i>
I tuoi guanti.
</p>

<p class="speaker">
<span class="smcap">Olghina</span>
</p>

<p>
Come sei gentile!
<span class="pagenum"><a id="Page_15"></a>[15]</span>
</p>

<p class="speaker">
<span class="smcap">Maurizio</span>
</p>

<p>
Chi è che ha aperto quella finestra?
</p>

<p class="speaker">
<span class="smcap">Olghina</span>
</p>

<p>
Io.
</p>

<p class="speaker">
<span class="smcap">Maurizio</span>
</p>

<p>
<i>(rabbrividendo)</i> No, bambina! Non lo fare più.
Dopo il bagno freddo, una finestra spalancata è la
morte. Chiudi, Decio! Chiudi.
</p>

<p class="speaker">
<span class="smcap">Decio</span>
</p>

<p>
<i>(esegue).</i>
</p>

<p class="speaker">
<span class="smcap">Olghina</span>
</p>

<p>
Scusami. Non sapevo.
</p>

<p class="speaker">
<span class="smcap">Maurizio</span>
</p>

<p>
<i>(cominciando le sue esercitazioni con i manubri)</i>
Mi permetti, eh?
</p>

<p class="speaker">
<span class="smcap">Olghina</span>
</p>

<p>
<i>(bevendo l'ultimo sorso)</i> Ti prego.
</p>

<p class="speaker">
<span class="smcap">Maurizio</span>
</p>

<p>
Ho dei brividi addosso e bisogna che affretti la
reazione, altrimenti mi busco un malanno. Già, è
<span class="pagenum"><a id="Page_16"></a>[16]</span>
così: se non dormo le mie otto ore di sèguito,
resto sconcertato. Sbarazza, Decio.
</p>

<p class="speaker">
<span class="smcap">Decio</span>
</p>

<p>
<i>(a Olghina)</i> Basta zucchero? Basta caffè? Basta
latte? Basta pane e burro?
</p>

<p class="speaker">
<span class="smcap">Olghina</span>
</p>

<p>
Non desidero altro. Sbarazzate.
</p>

<p class="speaker">
<span class="smcap">Decio</span>
</p>

<p>
<i>(esegue.)</i>
</p>

<p class="speaker">
<span class="smcap">Maurizio</span>
</p>

<p>
<i>(a Decio che sta per uscire)</i> Ehi! Alle dodici...
</p>

<p class="speaker">
<span class="smcap">Decio</span>
</p>

<p>
Colazione.
</p>

<p class="speaker">
<span class="smcap">Maurizio</span>
</p>

<p>
Alle dodici meno un minuto...
</p>

<p class="speaker">
<span class="smcap">Decio</span>
</p>

<p>
Aperitivo. <i>(Via dal fondo.)</i>
</p>

<p class="center pad1">
<i>(Un silenzio.)</i>
</p>

<p class="speaker">
<span class="smcap">Maurizio</span>
</p>

<p>
<i>(è tutto intento alle esercitazioni ginnastiche.)</i>
<span class="pagenum"><a id="Page_17"></a>[17]</span>
</p>

<p class="speaker">
<span class="smcap">Olghina</span>
</p>

<p>
Ne hai per un pezzo?
</p>

<p class="speaker">
<span class="smcap">Maurizio</span>
</p>

<p>
Ancora un poco. Ma tu parla pure.
</p>

<p class="speaker">
<span class="smcap">Olghina</span>
</p>

<p>
Volevo domandarti...
</p>

<p class="speaker">
<span class="smcap">Maurizio</span>
</p>

<p>
Domanda, cara.
</p>

<p class="speaker">
<span class="smcap">Olghina</span>
</p>

<p>
Sei stato contento di me?
</p>

<p class="speaker">
<span class="smcap">Maurizio</span>
</p>

<p>
Diamine! Sono io che ti ho scelta. Sono io che
ti ho pregata.
</p>

<p class="speaker">
<span class="smcap">Olghina</span>
</p>

<p>
Temevo che...
</p>

<p class="speaker">
<span class="smcap">Maurizio</span>
</p>

<p>
Ma no.
</p>

<p class="speaker">
<span class="smcap">Olghina</span>
</p>

<p>
Hai detto di non aver dormito abbastanza.
<span class="pagenum"><a id="Page_18"></a>[18]</span>
</p>

<p class="speaker">
<span class="smcap">Maurizio</span>
</p>

<p>
Su questo, ci accomoderemo.
</p>

<p class="speaker">
<span class="smcap">Olghina</span>
</p>

<p>
Certo.
</p>

<p class="speaker">
<span class="smcap">Maurizio</span>
</p>

<p>
La cosa che m'impensierisce un pochino è un'altra.
</p>

<p class="speaker">
<span class="smcap">Olghina</span>
</p>

<p>
Dimmela subito.
</p>

<p class="speaker">
<span class="smcap">Maurizio</span>
</p>

<p>
Noi non ci vediamo che tre volte la settimana...
</p>

<p class="speaker">
<span class="smcap">Olghina</span>
</p>

<p>
L'hai voluto tu.
</p>

<p class="speaker">
<span class="smcap">Maurizio</span>
</p>

<p>
E così dev'essere. Per chi tocca la quarantina...
la salute prima di tutto.
</p>

<p class="speaker">
<span class="smcap">Olghina</span>
</p>

<p>
E dunque?
</p>

<p class="speaker">
<span class="smcap">Maurizio</span>
</p>

<p>
Ma quando tu non sei occupata con me, probabilmente...
non starai in ozio.
<span class="pagenum"><a id="Page_19"></a>[19]</span>
</p>

<p class="speaker">
<span class="smcap">Olghina</span>
</p>

<p>
Sei geloso?
</p>

<p class="speaker">
<span class="smcap">Maurizio</span>
</p>

<p>
Neanche per sogno. Senonchè, io vorrei sapere
chi è... il mio collega. Con certe cose, non si scherza.
</p>

<p class="speaker">
<span class="smcap">Olghina</span>
</p>

<p>
Quando avrò la proposta di qualche altro, te ne
informerò. E se egli non ti garba, non ne farò
niente.
</p>

<p class="speaker">
<span class="smcap">Maurizio</span>
</p>

<p>
Questo significa essere una ragazza a modo.
</p>

<p class="speaker">
<span class="smcap">Olghina</span>
</p>

<p>
Ma se è di tuo gusto, io concludo.
</p>

<p class="speaker">
<span class="smcap">Maurizio</span>
</p>

<p>
Perfettamente!
</p>

<p class="speaker">
<span class="smcap">Olghina</span>
</p>

<p>
Però... pensavo...
</p>

<p class="speaker">
<span class="smcap">Maurizio</span>
</p>

<p>
Tu pensavi? È un bel fenomeno!
<span class="pagenum"><a id="Page_20"></a>[20]</span>
</p>

<p class="speaker">
<span class="smcap">Olghina</span>
</p>

<p>
Mettiamo che sarete in due.
</p>

<p class="speaker">
<span class="smcap">Maurizio</span>
</p>

<p>
Mettiamo che saremo in due.
</p>

<p class="speaker">
<span class="smcap">Olghina</span>
</p>

<p>
Potrà darsi il caso che io....
</p>

<p class="speaker">
<span class="smcap">Maurizio</span>
</p>

<p>
Che tu?...
</p>

<p class="speaker">
<span class="smcap">Olghina</span>
</p>

<p>
<i>(con reticenza)</i> Lo dicono tutti che somiglio a mia
madre quando era giovane!
</p>

<p class="speaker">
<span class="smcap">Maurizio</span>
</p>

<p>
Brava!
</p>

<p class="speaker">
<span class="smcap">Olghina</span>
</p>

<p>
Mia madre, alla mia età,... cominciò a far figliuoli.
</p>

<p class="speaker">
<span class="smcap">Maurizio</span>
</p>

<p>
<i>(lasciando d'un colpo i manubri, che cascano rumorosamente)</i>
Eh?!
</p>

<p class="speaker">
<span class="smcap">Olghina</span>
</p>

<p>
Se ne faccio uno io, chi sarà il padre?
<span class="pagenum"><a id="Page_21"></a>[21]</span>
</p>

<p class="speaker">
<span class="smcap">Maurizio</span>
</p>

<p>
Nessuno!
</p>

<p class="speaker">
<span class="smcap">Olghina</span>
</p>

<p>
Come <i>nessuno</i>?!
</p>

<p class="speaker">
<span class="smcap">Maurizio</span>
</p>

<p>
Ma che idee malinconiche adesso ti passano per
la mente? Mi sentivo meglio, ed ecco che il sangue
mi è affluito alla testa. Avrò l'emicrania tutta
la giornata.
</p>

<p class="speaker">
<span class="smcap">Olghina</span>
</p>

<p>
No, non temere. Io non sarei una di quelle che,
col pretesto dei bimbi, si aggrappano agli uomini
e diventano un empiastro. Non te ne darei mai dei
fastidi.
</p>

<p class="center pad1">
<i>(Pausa.)</i>
</p>

<p class="speaker">
<span class="smcap">Maurizio</span>
</p>

<p>
<i>(preoccupato)</i> Non è questione di fastidi. <i>(Mettendo
a posto i manubri)</i> Ciò che hai detto, bambina
mia, è più serio che tu non creda, perchè, in
sostanza, se quel caso si desse, non ci sarebbe
nemmeno da seguire... l'impulso della propria coscienza!
La paternità è un fatto così elastico, così
indeterminabile!... Come diavolo si potrebbe appurare
la verità?
<span class="pagenum"><a id="Page_22"></a>[22]</span>
</p>

<p class="speaker">
<span class="smcap">Olghina</span>
</p>

<p>
Appunto. Hai ragione tu... Nessuno sarebbe il
padre.
</p>

<p class="speaker">
<span class="smcap">Maurizio</span>
</p>

<p>
Senti: visto che ci sono di queste probabilità,
lasciamo andare. Meglio non vederci più.
</p>

<p class="speaker">
<span class="smcap">Olghina</span>
</p>

<p>
Sei cattivo!
</p>

<p class="speaker">
<span class="smcap">Maurizio</span>
</p>

<p>
Se fossi cattivo, farei il comodo mio! Invece,
no. Io mi conosco. Con un tale pensiero nella testa,
io non vivrei più in pace. Ne piglierei una
malattia. Senza dire poi che diventerei... inabile a
qualunque pratica galante! No no! Non ci dobbiamo
più vedere.
</p>

<p class="speaker">
<span class="smcap">Olghina</span>
</p>

<p>
Io mi ci sono affezionata a te.
</p>

<p class="speaker">
<span class="smcap">Maurizio</span>
</p>

<p>
Di già?!
</p>

<p class="speaker">
<span class="smcap">Olghina</span>
</p>

<p>
Stiamo insieme da undici ore.
<span class="pagenum"><a id="Page_23"></a>[23]</span>
</p>

<p class="speaker">
<span class="smcap">Maurizio</span>
</p>

<p>
Hai l'affetto galoppante!
</p>

<p class="speaker">
<span class="smcap">Olghina</span>
</p>

<p>
E non voglio finirla. Tu mi tratti bene. Mi tratti
come una signora.... come una moglie... Sei contento
di me.... E piuttosto che finirla, preferisco
di non prendere nessun altro.
</p>

<p class="speaker">
<span class="smcap">Maurizio</span>
</p>

<p>
Io ti ringrazio del gentile pensiero, ma con questo
non si rimedia che in parte.
</p>

<p class="speaker">
<span class="smcap">Olghina</span>
</p>

<p>
Al resto provvedo io.
</p>

<p class="speaker">
<span class="smcap">Maurizio</span>
</p>

<p>
<i>(con bontà)</i> A che cosa vuoi provvedere, tu?
</p>

<p class="speaker">
<span class="smcap">Olghina</span>
</p>

<p>
<i>(dopo un istante di riflessione, con un po' di tristezza,
decide)</i> Allora... te lo prometto: cercherò...
di non fare come mia madre.
</p>

<p class="speaker">
<span class="smcap">Maurizio</span>
</p>

<p>
Ora sì che possiamo intenderci. Sei veramente
una ragazza garbata. Qui, qui, un bacetto, e a
rivederci.
<span class="pagenum"><a id="Page_24"></a>[24]</span>
</p>

<p class="speaker">
<span class="smcap">Olghina</span>
</p>

<p>
<i>(gli dà un bacio.)</i> A domani sera?
</p>

<p class="speaker">
<span class="smcap">Maurizio</span>
</p>

<p>
A domani sera, carina.
</p>

<p class="speaker">
<span class="smcap">Olghina</span>
</p>

<p class="center pad1">
<i>(esce dal fondo.)</i>
</p>

<p class="speaker">
<span class="smcap">Maurizio</span>
</p>

<p>
<i>(toccandosi le tempie)</i> Ahi, ahi, ahi! L'emicrania!...
Un poco di riposo mi gioverà. <i>(Si stende
sopra il canapè.)</i>
</p>

<h3>
SCENA III.
</h3>

<p class="center">
MAURIZIO, DECIO, DONNA CLAUDIA.
</p>

<p class="speaker">
<span class="smcap">Decio</span>
</p>

<p>
<i>(entra lemme lemme con la sua aria stupida.)</i>
</p>

<p class="speaker">
<span class="smcap">Maurizio</span>
</p>

<p>
Non disturbarmi, Decio. Ho l'emicrania. Finchè
non viene il marchese di Montefranco, lasciami
riposare.
</p>

<p class="speaker">
<span class="smcap">Decio</span>
</p>

<p>
Non posso. Di là, ce n'è un'altra.
<span class="pagenum"><a id="Page_25"></a>[25]</span>
</p>

<p class="speaker">
<span class="smcap">Maurizio</span>
</p>

<p>
Ce n'è un'altra!?
</p>

<p class="speaker">
<span class="smcap">Decio</span>
</p>

<p>
Un'altra donna. Per un punto non si sono incontrate
tutte e due!
</p>

<p class="speaker">
<span class="smcap">Maurizio</span>
</p>

<p>
E chi è?
</p>

<p class="speaker">
<span class="smcap">Decio</span>
</p>

<p>
Non ha voluto dire il suo nome. Io intendevo di
rimandarla, perchè sapevo che.... essendoci stata
quella lì... non c'era più speranza... di niente. Ma
ha insistito.
</p>

<p class="speaker">
<span class="smcap">Maurizio</span>
</p>

<p>
Che aspetto ha?
</p>

<p class="speaker">
<span class="smcap">Decio</span>
</p>

<p>
Buono.
</p>

<p class="speaker">
<span class="smcap">Maurizio</span>
</p>

<p>
Che vuol dire <i>buono</i>?
</p>

<p class="speaker">
<span class="smcap">Decio</span>
</p>

<p>
Belloccia... elegante...
<span class="pagenum"><a id="Page_26"></a>[26]</span>
</p>

<p class="speaker">
<span class="smcap">Maurizio</span>
</p>

<p>
Una <i>cocotte</i>?
</p>

<p class="speaker">
<span class="smcap">Decio</span>
</p>

<p>
<i>(filosoficamente)</i> Chi lo sa! Le <i>cocottes</i> dalle signore
io non le ho mai saputo distinguere.
</p>

<p class="speaker">
<span class="smcap">Maurizio</span>
</p>

<p>
Giacchè ti sei preso l'incarico di annunziarla,
la devo ricevere per forza. Falla passare.
</p>

<p class="speaker">
<span class="smcap">Decio</span>
</p>

<p>
<i>(via.)</i>
</p>

<p class="speaker">
<span class="smcap">Maurizio</span>
</p>

<p>
<i>(tra sè)</i> Santo cielo! Chi è che viene a seccarmi
a quest'ora?
</p>

<p class="speaker">
<span class="smcap">Claudia</span>
</p>

<p>
<i>(entra dal fondo.)</i>
</p>

<p class="speaker">
<span class="smcap">Maurizio</span>
</p>

<p>
<i>(scatta in piedi in un sussulto di meraviglia</i>.) Voi,
marchesa!
</p>

<p class="speaker">
<span class="smcap">Claudia</span>
</p>

<p>
Vi sembra strano che io vi faccia una visita?
<span class="pagenum"><a id="Page_27"></a>[27]</span>
</p>

<p class="speaker">
<span class="smcap">Maurizio</span>
</p>

<p>
<i>(confuso)</i> Non lo nego... Mi sembra stranissimo...
Io non ho mai sperato d'avere questo onore... E
poi... alle undici del mattino... Non so... Non intendo...
E vi chiedo perdono, marchesa... della
mia... delle mie... dei miei...
</p>

<p class="speaker">
<span class="smcap">Claudia</span>
</p>

<p>
Dei <i>vostri</i>?...
</p>

<p class="speaker">
<span class="smcap">Maurizio</span>
</p>

<p>
No:... del mio imbarazzo, ecco. Accomodatevi, vi
prego. Accomodatevi... Io sono mortificato di dovervi
ricevere in questo disordine, in questo piccolo
salotto... Se l'avessi saputo...
</p>

<p class="speaker">
<span class="smcap">Claudia</span>
</p>

<p>
L'avreste fatto ingrandire?
</p>

<p class="speaker">
<span class="smcap">Maurizio</span>
</p>

<p>
Sì!... cioè... forse... Scusatemi, marchesa, io sono
emozionato!
</p>

<p class="speaker">
<span class="smcap">Claudia</span>
</p>

<p>
Ma non c'è di che. Calmatevi. Prendete fiato.
</p>

<p class="speaker">
<span class="smcap">Maurizio</span>
</p>

<p>
Non vi è accaduto nulla di grave?
<span class="pagenum"><a id="Page_28"></a>[28]</span>
</p>

<p class="speaker">
<span class="smcap">Claudia</span>
</p>

<p>
Nulla, nulla. Non vedete che sono sorridente?
</p>

<p class="speaker">
<span class="smcap">Maurizio</span>
</p>

<p>
Lo vedo. Siete molto sorridente. E allora... io
non mi spiego la vostra... preziosa... inaspettata...
inverosimile presenza in casa mia. Certo, io sono
un vostro antico e devoto servo, sono l'amico più
intimo di vostro marito, ma sono anche...
</p>

<p class="speaker">
<span class="smcap">Claudia</span>
</p>

<p>
Uno scapolo.
</p>

<p class="speaker">
<span class="smcap">Maurizio</span>
</p>

<p>
Uno scapolo. È la verità.
</p>

<p class="speaker">
<span class="smcap">Claudia</span>
</p>

<p>
E una signora che alle undici del mattino bussa
alla porta di uno scapolo è una signora... Aiutatemi
a dire...
</p>

<p class="speaker">
<span class="smcap">Maurizio</span>
</p>

<p>
Dite, dite voi.
</p>

<p class="speaker">
<span class="smcap">Claudia</span>
</p>

<p>
È una signora... piuttosto bizzarra.
</p>

<p class="speaker">
<span class="smcap">Maurizio</span>
</p>

<p>
E piuttosto imprudente, mi permetterei di aggiungere.
<span class="pagenum"><a id="Page_29"></a>[29]</span>
</p>

<p class="speaker">
<span class="smcap">Claudia</span>
</p>

<p>
Aggiungete senza cerimonie.
</p>

<p class="speaker">
<span class="smcap">Maurizio</span>
</p>

<p>
Imprudente, intendiamoci, dal punto di vista
delle convenienze sociali. La marchesa di Montefranco
è tale donna da costringere al rispetto i più
audaci; e io sono tale uomo da rispettare...
</p>

<p class="speaker">
<span class="smcap">Claudia</span>
</p>

<p>
... anche le signore che vengono a vedervi alle
undici del mattino?
</p>

<p class="speaker">
<span class="smcap">Maurizio</span>
</p>

<p>
Marchesa... una donna come voi è rispettabile
a tutte le ore!
</p>

<p class="speaker">
<span class="smcap">Claudia</span>
</p>

<p>
Resta a sapere se a tutte le ore è rispettoso un
uomo come voi.
</p>

<p class="speaker">
<span class="smcap">Maurizio</span>
</p>

<p>
Certamente.
</p>

<p class="speaker">
<span class="smcap">Claudia</span>
</p>

<p>
Mi fa piacere di apprenderlo. E poichè avete di
me e di voi questa magnifica opinione, io ne profitto
e vi chiedo un po' di ospitalità. <i>(Siede.)</i>
<span class="pagenum"><a id="Page_30"></a>[30]</span>
</p>

<p class="speaker">
<span class="smcap">Maurizio</span>
</p>

<p>
<i>(sempre più confuso)</i> Voi, marchesa di Montefranco,
chiedete ospitalità a questo misero mortale?
</p>

<p class="speaker">
<span class="smcap">Claudia</span>
</p>

<p>
Vorreste... indorare la pillola della paura.
</p>

<p class="speaker">
<span class="smcap">Maurizio</span>
</p>

<p>
Io non indoro niente.
</p>

<p class="speaker">
<span class="smcap">Claudia</span>
</p>

<p>
Ma che avete paura si vede ad occhio nudo.
</p>

<p class="speaker">
<span class="smcap">Maurizio</span>
</p>

<p>
Tutt'altro! Soltanto, io supplico la vostra cortesia
di non tacermi più oltre il motivo per cui vi
degnate di chiedermi ospitalità.
</p>

<p class="speaker">
<span class="smcap">Claudia</span>
</p>

<p>
Se io fossi nei vostri panni, la concederei sùbito
e illimitatamente. <i>(Con grazia umoristica)</i> È vero
che voi siete rispettoso e io sono rispettabile; ma
la rispettabilità d'una donna non è che un pallone
di carta. Un vento lo dirige di là, un altro lo dirige
di qua... Poi, a un tratto, si brucia in aria o
si sgonfia e... cade dove meno lo credete.
</p>

<p class="speaker">
<span class="smcap">Maurizio</span>
</p>

<p>
<i>(sudando freddo e impappinandosi)</i> Marchesa!...
<span class="pagenum"><a id="Page_31"></a>[31]</span>
</p>

<p class="speaker">
<span class="smcap">Claudia</span>
</p>

<p>
Dio buono, non vi turbate di nuovo. Vi pare
forse che la caduta sia imminente?
</p>

<p class="speaker">
<span class="smcap">Maurizio</span>
</p>

<p>
Marchesa!...
</p>

<p class="speaker">
<span class="smcap">Claudia</span>
</p>

<p>
Parola d'onore, se tutti i mariti avessero degli
amici intimi come voi, le povere mogli mi farebbero
pietà! Ma rassicuratevi. Il pallone di carta è
ancora gonfio. È ancora su. Non sono qui per offrirvi
la mia mano... sinistra.
</p>

<p class="speaker">
<span class="smcap">Maurizio</span>
</p>

<p>
Ne ho la profonda convinzione.
</p>

<p class="speaker">
<span class="smcap">Claudia</span>
</p>

<p>
Io sono qui, a quest'ora, esclusivamente perchè
so che a quest'ora, di solito, ci viene mio marito.
</p>

<p class="speaker">
<span class="smcap">Maurizio</span>
</p>

<p>
E appunto perciò mi par di essere sui carboni
ardenti. È indiscutibile che se egli vi trova in casa
mia, sarà un fatto orribile! Io non saprò come
regolarmi, non saprò come salvarvi....
</p>

<p class="speaker">
<span class="smcap">Claudia</span>
</p>

<p>
Siete d'una inesperienza commovente! Quando
verrà lui, io mi nasconderò. Si capisce.
<span class="pagenum"><a id="Page_32"></a>[32]</span>
</p>

<p class="speaker">
<span class="smcap">Maurizio</span>
</p>

<p>
Vi nasconderete?!
</p>

<p class="speaker">
<span class="smcap">Claudia</span>
</p>

<p>
E ascolterò, dalla prima all'ultima parola, la
vostra conversazione.
</p>

<p class="speaker">
<span class="smcap">Maurizio</span>
</p>

<p>
<i>(cominciando a raccapezzarsi)</i> Ah!... Questo è
il vostro progetto?
</p>

<p class="speaker">
<span class="smcap">Claudia</span>
</p>

<p>
Voi siete il confidente di mio marito. Egli è con
voi come con un fratello. Vi racconta tutto. Vi fa
i suoi sfoghi. Vi rivela quel che pensa, quel che
sente, quel che desidera, quel che vuole, quel che
gli passa pel capo anche fugacemente, quel che
per la pigrizia della sua coscienza non rivelerebbe
forse neppure a sè stesso; ed io, nascondendomi
dietro un uscio di casa vostra quando egli è qui,
apprenderò tutto ciò che non potrei apprendere altrimenti.
Nè più, nè meno. Che ve ne pare?
</p>

<p class="speaker">
<span class="smcap">Maurizio</span>
</p>

<p>
Un agguato!
</p>

<p class="speaker">
<span class="smcap">Claudia</span>
</p>

<p>
Un po' di fotografia istantanea che una moglie
applica al cervello di suo marito. Il congegno è
nuovo, semplice, carino, e di successo sicuro.
<span class="pagenum"><a id="Page_33"></a>[33]</span>
</p>

<p class="speaker">
<span class="smcap">Maurizio</span>
</p>

<p>
Ci vorrebbe poco a guastarlo, per altro.
</p>

<p class="speaker">
<span class="smcap">Claudia</span>
</p>

<p>
Lo so. Basterebbe che avvertiste in tempo il vostro
amico, dicendogli: «Attento che tua moglie è
qui; è dietro quell'uscio, ti ascolta...» Ma voi non
glielo direte.
</p>

<p class="speaker">
<span class="smcap">Maurizio</span>
</p>

<p>
Io glielo dirò!
</p>

<p class="speaker">
<span class="smcap">Claudia</span>
</p>

<p>
E avrete poi il modo di provare positivamente
che la mia venuta in casa vostra non sia stata
un'imprudenza di amante? La vostra denunzia parrebbe
un espediente trovato con soverchia furberia
per iscansare l'eventuale pericolo della scoperta;
e ogni sforzo per dimostrargli la verità parrebbe,
viceversa, artificio e menzogna. Voi compromettereste
me, io comprometterei voi, e tutt'e due comprometteremmo
lui. E vi avverto che ci metterei
tutta la mia buona volontà a compromettervi per
vendicarmi della vostra denunzia.
</p>

<p class="speaker">
<span class="smcap">Maurizio</span>
</p>

<p>
Sicchè?
</p>

<p class="speaker">
<span class="smcap">Claudia</span>
</p>

<p>
O passare per il mio amante senza esserlo e subire
tutte le conseguenze della compromissione, o
<span class="pagenum"><a id="Page_34"></a>[34]</span>
rassegnarvi, almeno per una volta, a essere più
amico mio che di mio marito.
</p>

<p class="speaker">
<span class="smcap">Maurizio</span>
</p>

<p>
O la borsa o la vita?!
</p>

<p class="speaker">
<span class="smcap">Claudia</span>
</p>

<p>
Precisamente.
</p>

<p class="speaker">
<span class="smcap">Maurizio</span>
</p>

<p>
Ma passare per il vostro amante... senza nemmeno
esserlo, sarebbe d'una gravità eccezionale!
</p>

<p class="speaker">
<span class="smcap">Claudia</span>
</p>

<p>
Pettegolezzi, responsabilità, duelli, processi! E,
per giunta, una figura alquanto odiosa al cospetto
della società...
</p>

<p class="speaker">
<span class="smcap">Maurizio</span>
</p>

<p>
Alquanto ridicola al cospetto mio!
</p>

<p class="speaker">
<span class="smcap">Claudia</span>
</p>

<p>
Scegliete.
</p>

<p class="speaker">
<span class="smcap">Maurizio</span>
</p>

<p>
Sarò il vostro complice, marchesa!
</p>

<p class="speaker">
<span class="smcap">Claudia</span>
</p>

<p>
E farete una buona azione.
<span class="pagenum"><a id="Page_35"></a>[35]</span>
</p>

<p class="speaker">
<span class="smcap">Maurizio</span>
</p>

<p>
<i>(tentando ancora di cavarsi d'impaccio)</i> Credo,
nondimeno, che la mia complicità non approderà
a niente. La vostra fantasia di moglie diffidente
immagina chi sa quali conversazioni sovversive
fra me e lui. Sì, di tanto in tanto, è possibile che
egli mi faccia delle confidenze, che mi chieda o mi
dia dei consigli, che mi apra l'animo suo; ma dai
nostri colloqui non vengono mai fuori rivelazioni
o indizi di cui voi, che avete molto spirito e poche
rosee illusioni, vi potreste meravigliare o dolere.
D'altronde, stamane egli potrebbe parlarmi di cavalli,
di automobili, dei sospetti che desta al <i>baccarat</i>
la vena di Mario Gorlini; potrebbe parlarmi,
non so, di tutto, fuorchè di ciò che v'interessa,
fuorchè di ciò che è oggetto dei vostri dubbi: e
in tal caso io avrei tradito l'amicizia senza neanche
la soddisfazione d'avervi reso un servigio. Via,
marchesa, rinunziate.
</p>

<p class="speaker">
<span class="smcap">Claudia</span>
</p>

<p>
Mio carissimo amico di mio marito, se i miei
calcoli non sono sbagliati, egli, stamane, non vi
parlerà nè di cavalli, nè di automobili, nè di <i>baccarat</i>.
Vedrete. L'uomo più scaltro è sempre un
po' un fantoccio nelle mani d'una donna, sia pur
essa la più ingenua. Io non sono ingenua, e mio
marito non è scaltro. È convinto di esserlo, ma
non lo è. Confondere lo scetticismo con la scaltrezza
è un errore. Io ho dato la corda al mio
fantoccio, e, per oggi, egli non vi parlerà di cose
futili. Del resto, gliel'ho data senza nessuna maligna
premeditazione. Ho compiuto, anzi, un mio
<span class="pagenum"><a id="Page_36"></a>[36]</span>
dovere, annunziandogli un fatto molto serio e, per
me, anche molto bello! Il suo contegno mi ha paralizzata.
Ho sentito il bisogno di conoscere tutto
il suo pensiero. Ne ho sentito il diritto. Tra breve,
lo conoscerò. E non c'è altro.
</p>

<p class="speaker">
<span class="smcap">Maurizio</span>
</p>

<p>
Tutto questo, marchesa, è d'una solennità che
m'impensierisce, che mi sconvolge.
</p>

<p class="speaker">
<span class="smcap">Claudia</span>
</p>

<p>
Io vi assicuro, mio buon Maurizio, che, mentre
vi parlo, nessuna donna è più felice di me.
</p>

<p class="speaker">
<span class="smcap">Maurizio</span>
</p>

<p>
Io parteciperei volentieri alla vostra felicità se
mi fosse consentito di non trovarmi qui, vicino a
voi.
</p>

<p class="speaker">
<span class="smcap">Claudia</span>
</p>

<p>
Credete dunque proprio che stia per cascare il
mondo?
</p>

<p class="speaker">
<span class="smcap">Maurizio</span>
</p>

<p>
Il mondo, no; ma una tegola sul mio capo, sì.
Io ne ho il presentimento.
</p>

<p class="speaker">
<span class="smcap">Claudia</span>
</p>

<p>
<i>(alzandosi)</i> Guardatemi in faccia e avrete invece
il presentimento più lieto che si possa avere.
<span class="pagenum"><a id="Page_37"></a>[37]</span>
</p>

<p class="speaker">
<span class="smcap">Maurizio</span>
</p>

<p>
Ma è permesso almeno di saper la ragione della
vostra insuperabile felicità?
</p>

<p class="speaker">
<span class="smcap">Claudia</span>
</p>

<p>
<i>(con gli occhi pieni di luce)</i> Una ragione grande
grande grande!
</p>

<p class="speaker">
<span class="smcap">Maurizio</span>
</p>

<p>
Che non volete dirmi?
</p>

<p class="speaker">
<span class="smcap">Claudia</span>
</p>

<p>
Ve la dirà lui, non dubitate.
</p>

<p class="speaker">
<span class="smcap">Maurizio</span>
</p>

<p>
<i>(sobbalzando)</i> A proposito!... Egli può capitarci
addosso da un momento all'altro. Entra, spesso,
senza farsi annunziare. Per carità, marchesa, non ci
lasciamo sorprendere! Avete definitivamente deciso
di aspettarlo?
</p>

<p class="speaker">
<span class="smcap">Claudia</span>
</p>

<p>
Ne dubitate ancora?
</p>

<p class="speaker">
<span class="smcap">Maurizio</span>
</p>

<p>
Ebbene, se siete irremovibile, nascondetevi subito,
e che Dio mi protegga!
<span class="pagenum"><a id="Page_38"></a>[38]</span>
</p>

<p class="speaker">
<span class="smcap">Claudia</span>
</p>

<p>
... Dove mi nasconderò?
</p>

<p class="speaker">
<span class="smcap">Maurizio</span>
</p>

<p>
<i>(indicando l'uscio laterale)</i> Qui, qui...
</p>

<p class="speaker">
<span class="smcap">Claudia</span>
</p>

<p>
<i>(prima di aprire, maliziosamente)</i> Che camera è
questa?
</p>

<p class="speaker">
<span class="smcap">Maurizio</span>
</p>

<p>
<i>(imbarazzatissimo)</i> Marchesa, è la mia camera...
da letto. Ne sono dolente, ma è così. È la sola
che sia attigua al mio salotto.
</p>

<p class="speaker">
<span class="smcap">Claudia</span>
</p>

<p>
Meglio! È la camera più compromettente. Ciò
mi garantisce la vostra complicità. <i>(Apre. Guarda.)</i>
Camera da letto, per due?
</p>

<p class="speaker">
<span class="smcap">Maurizio</span>
</p>

<p>
Io... di notte... ho l'abitudine di...
</p>

<p class="speaker">
<span class="smcap">Claudia</span>
</p>

<p>
Di raddoppiarvi?
</p>

<p class="speaker">
<span class="smcap">Maurizio</span>
</p>

<p>
Press'a poco, marchesa.
<span class="pagenum"><a id="Page_39"></a>[39]</span>
</p>

<p class="speaker">
<span class="smcap">Claudia</span>
</p>

<p>
Meraviglioso!
</p>

<p class="speaker">
<span class="smcap">Maurizio</span>
</p>

<p>
Mah!
</p>

<p class="speaker">
<span class="smcap">Claudia</span>
</p>

<p>
<i>(uscendo)</i> Vi raccomando, Maurizio. Lasciatelo
parlare.
</p>

<p class="speaker">
<span class="smcap">Maurizio</span>
</p>

<p>
Io ne piglio una malattia!
</p>

<p class="speaker">
<span class="smcap">Claudia</span>
</p>

<p>
<i>(chiude.)</i>
</p>

<h3>
SCENA IV.
</h3>

<p class="center">
MAURIZIO, DECIO, <i>indi</i> ALFREDO.
</p>

<p class="speaker">
<span class="smcap">Maurizio</span>
</p>

<p>
<i>(in grande orgasmo, tocca, due, tre, quattro volte
urgentemente, il bottone del campanello elettrico.)</i>
</p>

<p class="speaker">
<span class="smcap">Decio</span>
</p>

<p>
<i>(entrando, assume il suo aspetto di servo esperto.)</i>
<span class="pagenum"><a id="Page_40"></a>[40]</span>
</p>

<p class="speaker">
<span class="smcap">Maurizio</span>
</p>

<p>
Decio..., la signora di poco fa se n'è andata.
</p>

<p class="speaker">
<span class="smcap">Decio</span>
</p>

<p>
Diciamo così, la seconda signora.
</p>

<p class="speaker">
<span class="smcap">Maurizio</span>
</p>

<p>
La seconda signora.
</p>

<p class="speaker">
<span class="smcap">Decio</span>
</p>

<p>
Io, non l'ho vista uscire.
</p>

<p class="speaker">
<span class="smcap">Maurizio</span>
</p>

<p>
Perchè sei uno stordito. <i>(Martellando le parole)</i>
Se ne è andata!
</p>

<p class="speaker">
<span class="smcap">Decio</span>
</p>

<p>
<i>(ride)</i> Eh eh eh!
</p>

<p class="speaker">
<span class="smcap">Maurizio</span>
</p>

<p>
Non ridere quando ti do degli ordini.
</p>

<p class="speaker">
<span class="smcap">Decio</span>
</p>

<p>
Se ne è andata.
</p>

<p class="speaker">
<span class="smcap">Maurizio</span>
</p>

<p>
Se viene il marchese di Montefranco, può entrare
liberamente come al solito.
<span class="pagenum"><a id="Page_41"></a>[41]</span>
</p>

<p class="speaker">
<span class="smcap">Decio</span>
</p>

<p>
Il marchese è venuto un minuto fa.
</p>

<p class="speaker">
<span class="smcap">Maurizio</span>
</p>

<p>
<i>(spaventato)</i> Santi numi! E che gli hai detto?
</p>

<p class="speaker">
<span class="smcap">Decio</span>
</p>

<p>
L'ho pregato di aspettare un momento.
</p>

<p class="speaker">
<span class="smcap">Maurizio</span>
</p>

<p>
Non gli hai detto altro?
</p>

<p class="speaker">
<span class="smcap">Decio</span>
</p>

<p>
Non una parola di più. Conosco i miei doveri.
</p>

<p class="speaker">
<span class="smcap">Maurizio</span>
</p>

<p>
Va! Presto! Chiamalo! Presto, Decio! Muoviti!
Muoviti!
</p>

<p class="speaker">
<span class="smcap">Decio</span>
</p>

<p>
<i>(esce correndo.)</i>
</p>

<p class="speaker">
<span class="smcap">Maurizio</span>
</p>

<p>
Io ne piglio una malattia!
</p>

<p class="speaker">
<span class="smcap">Alfredo</span>
</p>

<p>
<i>(entrando)</i> Come?!... Sei solo?
<span class="pagenum"><a id="Page_42"></a>[42]</span>
</p>

<p class="speaker">
<span class="smcap">Maurizio</span>
</p>

<p>
O perchè non dovrei essere solo?
</p>

<p class="speaker">
<span class="smcap">Alfredo</span>
</p>

<p>
Il tuo servo mi ha fatto aspettare.
</p>

<p class="speaker">
<span class="smcap">Maurizio</span>
</p>

<p>
Ti domando mille scuse. È stato un equivoco.
</p>

<p class="speaker">
<span class="smcap">Alfredo</span>
</p>

<p>
Egli aveva una certa faccia!
</p>

<p class="speaker">
<span class="smcap">Maurizio</span>
</p>

<p>
<i>(accalorandosi)</i> Ma che faccia si è permesso di
avere quell'animale!?
</p>

<p class="speaker">
<span class="smcap">Alfredo</span>
</p>

<p>
La faccia del servo di un padrone che è in buona
compagnia.
</p>

<p class="speaker">
<span class="smcap">Maurizio</span>
</p>

<p>
Io mi meraviglio di te che stai a guardare la
faccia del mio servo! Quell'uomo è un bugiardo.
</p>

<p class="speaker">
<span class="smcap">Alfredo</span>
</p>

<p>
Se non ha parlato!
<span class="pagenum"><a id="Page_43"></a>[43]</span>
</p>

<p class="speaker">
<span class="smcap">Maurizio</span>
</p>

<p>
È un bugiardo sopra tutto quando tace. Io non
ero nè in buona nè in cattiva compagnia. E ti
prego di credermi. Domando e dico: perchè non
dovrei essere solo?
</p>

<p class="speaker">
<span class="smcap">Alfredo</span>
</p>

<p>
Ma finiscila. Avevo creduto che non ti fossi ancora
liberato dalla piccola Olga.
</p>

<p class="speaker">
<span class="smcap">Maurizio</span>
</p>

<p>
<i>(rasserenandosi)</i> Ah! Dalla piccola Olga?... Difatti...
</p>

<p class="speaker">
<span class="smcap">Alfredo</span>
</p>

<p>
Ma guarda che gesuita! Ci scommetto che per
non farmela incontrare l'hai mandata via, alla
chetichella, per la porta di servizio!
</p>

<p class="speaker">
<span class="smcap">Maurizio</span>
</p>

<p>
È probabile.
</p>

<p class="speaker">
<span class="smcap">Alfredo</span>
</p>

<p>
Come se io poi non fossi al corrente di tutto!
Era... il primo turno del nuovo abbonamento. Lunedì,
mercoledì e venerdì. Oh! Hai fatto un buon
contratto. Olghina è un'oca, ma ha delle attrattive.
Poco sfruttata, salute eccellente...
<span class="pagenum"><a id="Page_44"></a>[44]</span>
</p>

<p class="speaker">
<span class="smcap">Maurizio</span>
</p>

<p>
Ottima salute, questo sì.
</p>

<p class="speaker">
<span class="smcap">Alfredo</span>
</p>

<p>
Ieri sera mi fece ridere tanto Elvira Melfi, con
cui Olghina si era consigliata. Già, il salotto della
Melfi, è diventato divertentissimo: una specie di
Borsa in cui...
</p>

<p class="speaker">
<span class="smcap">Maurizio</span>
</p>

<p>
<i>(dando un'occhiata alla porta a destra e interrompendo
vivamente)</i> Hai visto il risultato della
gara Parigi-Vienna? Il trionfo delle Mercedes!
Ma le Panhard si sono battute bene! Io, per me,
sono sempre per le Panhard. È vero che non possederò
mai un'automobile, perchè l'automobile è
decisamente il meno igienico dei veicoli. Chi ci
sta dentro non ha come respirare. Chi non ci sta
dentro ne è investito. L'uno crepa d'asfissia, l'altro
si rompe la nuca, quando non se la rompono
l'uno e l'altro. Tutto ciò non è igienico... Ma non
importa. Io sono per le Panhard. Se mi si condanna
ad andare in un'automobile, io vado in una
Panhard. È inutile! La sento così. Le corse non
provano niente. Mi dirai: la velocità. Per conto mio,
potrei rispondere: io della velocità me ne impipo.
Ma comprendo che i miei gusti non fanno legge!
E neppure l'igiene fa legge! La migliore igiene,
del resto, è quella di scomodarsi il meno possibile.
La questione della velocità è ritenuta di primaria
importanza? Ebbene, ragioniamone un po'!...
<span class="pagenum"><a id="Page_45"></a>[45]</span>
</p>

<p class="speaker">
<span class="smcap">Alfredo</span>
</p>

<p>
Ma che diamine hai con le automobili?
</p>

<p class="speaker">
<span class="smcap">Maurizio</span>
</p>

<p>
No, volevo assodare che...
</p>

<p class="speaker">
<span class="smcap">Alfredo</span>
</p>

<p>
Mi sembri uno scimunito, stamane. Il nuovo abbonamento
ti ha dato alla testa. Si vede che invecchi.
Lascia stare le automobili, e dammi retta
perchè ho da parlarti di cose molto... stabili.
</p>

<p class="speaker">
<span class="smcap">Maurizio</span>
</p>

<p>
<i>(paurosamente)</i> Parla, parla.
</p>

<p class="speaker">
<span class="smcap">Alfredo</span>
</p>

<p>
Dunque...
</p>

<p class="speaker">
<span class="smcap">Maurizio</span>
</p>

<p>
Scusa però una breve sospensiva per soddisfare
una curiosità. Com'è andata ieri sera la partita?
Che giuoco ha fatto quel buon Gorlini? Bada che
io sono uno di quelli che lo manderebbero diritto
in Corte d'Assise. Mi dirai: la fortuna! <i>Nix!</i> Altro
che fortuna! S'intende che avrà guadagnato anche
iersera, e tu sarai stato una delle vittime...
<span class="pagenum"><a id="Page_46"></a>[46]</span>
</p>

<p class="speaker">
<span class="smcap">Alfredo</span>
</p>

<p>
Ma no, ma no, non ci stetti ieri sera al club.
Fui sequestrato dalla Melfi, e capirai...
</p>

<p class="speaker">
<span class="smcap">Maurizio</span>
</p>

<p>
<i>(sùbito, levando la voce)</i> Io sono uno di quelli che
lo manderebbero diritto in Corte d'Assise. Abbi
pazienza: come mi spieghi...
</p>

<p class="speaker">
<span class="smcap">Alfredo</span>
</p>

<p>
<i>(interrompendo)</i> Vuoi sentire sì o no ciò che ho
da dirti?
</p>

<p class="speaker">
<span class="smcap">Maurizio</span>
</p>

<p>
Sono qui per ascoltarti!
</p>

<p class="speaker">
<span class="smcap">Alfredo</span>
</p>

<p>
E cerca di essere chiaroveggente come eri prima
di fare il nuovo contratto, perchè è probabile che
tu debba un po' aiutarmi. <i>(Siede.)</i>
</p>

<p class="speaker">
<span class="smcap">Maurizio</span>
</p>

<p>
<i>(perplesso)</i> Figùrati! A tua disposizione. <i>(Siede
anche lui.)</i>
</p>

<p class="speaker">
<span class="smcap">Alfredo</span>
</p>

<p>
Mio caro Maurizio, io sono un grand'uomo.
<span class="pagenum"><a id="Page_47"></a>[47]</span>
</p>

<p class="speaker">
<span class="smcap">Maurizio</span>
</p>

<p>
Questa è una buona notizia.
</p>

<p class="speaker">
<span class="smcap">Alfredo</span>
</p>

<p>
Ieri, io avevo dei debiti... molti debiti... E oggi...
</p>

<p class="speaker">
<span class="smcap">Maurizio</span>
</p>

<p>
Non ne hai più?!
</p>

<p class="speaker">
<span class="smcap">Alfredo</span>
</p>

<p>
Ne ho sempre. Ma posso farne degli altri.
</p>

<p class="speaker">
<span class="smcap">Maurizio</span>
</p>

<p>
Non mi pare eccessivamente facile!
</p>

<p class="speaker">
<span class="smcap">Alfredo</span>
</p>

<p>
Ti parrà facilissimo quando saprai che sono riuscito
a far la pace con mio zio.
</p>

<p class="speaker">
<span class="smcap">Maurizio</span>
</p>

<p>
Perbacco! È un miracolo! E come è accaduto
ciò? Come hai potuto calmare il suo sdegno annoso?
Aveva giurato di non darti quartiere. Ti
aveva diseredato così cordialmente! Aveva testato
in favore di cinque ospedali.
</p>

<p class="speaker">
<span class="smcap">Alfredo</span>
</p>

<p>
Gli ospedali, amico mio, sono spacciati!
<span class="pagenum"><a id="Page_48"></a>[48]</span>
</p>

<p class="speaker">
<span class="smcap">Maurizio</span>
</p>

<p>
<i>(levando sempre più la voce)</i> Immagino la contentezza
di tua moglie!
</p>

<p class="speaker">
<span class="smcap">Alfredo</span>
</p>

<p>
Claudia non ne sa ancora nulla. La pace è stata
fatta mezz'ora fa, e, uscendo di casa, non le ho
voluto comunicare il mio disegno. Oh! Un disegno
estemporaneo! Un momento di genio!
</p>

<p class="speaker">
<span class="smcap">Maurizio</span>
</p>

<p>
<i>(titubante)</i> Le farai... una bella sorpresa!
</p>

<p class="speaker">
<span class="smcap">Alfredo</span>
</p>

<p>
E sarà per lei una ragione di legittima fierezza,
perchè bada che, in fondo, questo miracolo è proprio
a lei che lo devo.
</p>

<p class="speaker">
<span class="smcap">Maurizio</span>
</p>

<p>
<i>(interroga con gli sguardi.)</i>
</p>

<p class="speaker">
<span class="smcap">Alfredo</span>
</p>

<p>
Non indovini?
</p>

<p class="speaker">
<span class="smcap">Maurizio</span>
</p>

<p>
No.
<span class="pagenum"><a id="Page_49"></a>[49]</span>
</p>

<p class="speaker">
<span class="smcap">Alfredo</span>
</p>

<p>
Claudia mi ha regalato un figlio.
</p>

<p class="speaker">
<span class="smcap">Maurizio</span>
</p>

<p>
All'impensata?!
</p>

<p class="speaker">
<span class="smcap">Alfredo</span>
</p>

<p>
Repentinamente!
</p>

<p class="speaker">
<span class="smcap">Maurizio</span>
</p>

<p>
Aspetta... Tu mi fai ammattire... Repentinamente
ti è venuto fuori un figlio?
</p>

<p class="speaker">
<span class="smcap">Alfredo</span>
</p>

<p>
Non è ancora venuto fuori. Ma verrà. Questa
mattina ne ho avuto da lei il preannunzio ufficiale.
</p>

<p class="speaker">
<span class="smcap">Maurizio</span>
</p>

<p>
<i>(ricordandosi delle parole di Claudia)</i> Ah, ecco!
Ora intendo tutto!... O, meglio,.... non intendo quasi
nulla. Tua moglie ti fa un figlio e tu fai la pace
con tuo zio?
</p>

<p class="speaker">
<span class="smcap">Alfredo</span>
</p>

<p>
Sei ottuso. Non era solamente per la mia vitaccia
che lo zio mi aveva abbandonato. Che cosa lo avea
reso addirittura implacabile? La sterilità di mia
<span class="pagenum"><a id="Page_50"></a>[50]</span>
moglie... o la mia: quella della nostra unione, insomma.
Avere un pronipotino era stato il suo
sogno, e, dopo le mie prime scapataggini di marito,
era stata la sua formale imposizione. Gli
premeva pure che la stirpe continuasse, capisci! Lo
desiderava maschio, naturalmente, il continuatore;
ma, transigendo, si sarebbe accontentato anche
d'una femmina. Lui me lo aveva detto a chiare
note: «Se avrai un bambino, io ti perdonerò senza
restrizioni; se avrai una bambina, io ti perdonerò...
a metà.» Era evidente che il perdono, tradotto in
cifre, sarebbe stato un amabile accomodamento finanziario
durante la sua vita e avrebbe assicurato
per lo meno l'eredità alla prole e l'usufrutto a me.
Come vedi, mio zio aveva avuto un modo molto
pratico d'incoraggiare la fecondità. E ti accerto che
mi bastava di pensare alla sua promessa per sentirmi...
</p>

<p class="speaker">
<span class="smcap">Maurizio</span>
</p>

<p>
Non dire sciocchezze se vuoi che ti ascolti.
</p>

<p class="speaker">
<span class="smcap">Alfredo</span>
</p>

<p>
Hai torto di chiamarle sciocchezze. Mio zio, con
la sua imposizione, aveva mostrato di essere un
psicologo e un fisiologo di prim'ordine. Egli aveva
compreso bene che la sua promessa m'avrebbe fatto
finalmente amare mia moglie.
</p>

<p class="speaker">
<span class="smcap">Maurizio</span>
</p>

<p>
<i>(ostentando, a voce altissima, un tono di convincimento)</i>
Ma se l'hai sempre amata tua moglie! Senza
<span class="pagenum"><a id="Page_51"></a>[51]</span>
averne l'aria, non hai amata che lei. Non ti sei innamorato
che di lei!
</p>

<p class="speaker">
<span class="smcap">Alfredo</span>
</p>

<p>
Va là che non è vero!
</p>

<p class="speaker">
<span class="smcap">Maurizio</span>
</p>

<p>
<i>(riscaldandosi come per suggestionarlo)</i> Io ti garantisco
che, in qualche momento di espansione
sincera, in qualche momento di franchezza, tu me
l'hai confidato.
</p>

<p class="speaker">
<span class="smcap">Alfredo</span>
</p>

<p>
Mai, mai, mai! Non ti ho mai detto una corbelleria
simile! Del resto, questo è un dettaglio che
non ha importanza. La verità è che il mio amore
fu, per così dire, fiato sprecato, e la seconda luna
di miele non fu più produttiva della prima. Mi
scoraggiai. Mi rassegnai. Io e lei, di comune accordo,...
tacemmo. E mia moglie mi pareva così
abituata... al silenzio che quando poi, dopo aver
compiuta una certa cura di bagni, mi ritornò in
casa con delle velleità affettuose e fece sorgere la
terza luna di miele, io non potetti a meno di sospettare
di lei e di manifestare a te, come a un
fratello, i miei dubbi.
</p>

<p class="speaker">
<span class="smcap">Maurizio</span>
</p>

<p>
<i>(vivissimamente)</i> Io non mi ricordo di nulla, e
non te ne ricordi neanche tu!
<span class="pagenum"><a id="Page_52"></a>[52]</span>
</p>

<p class="speaker">
<span class="smcap">Alfredo</span>
</p>

<p>
Ma io me ne ricordo perfettamente, ed è per
questo che mi do la pena di raccontarti i fatti
miei. In uno di quei tali momenti di franchezza,
in uno di quei tali momenti di espansione che
pocanzi mi citavi a casaccio, io ti dissi di sospettare
che il non breve soggiorno balneare avesse
fatto decidere Claudia a dare il gran passo. Mi
pento ora dello sfogo; ma tant'è, te lo feci; e
non c'è nulla di strano che io mi sia aperto con te,
che sei la sola persona innanzi alla quale non mi
sono mai messa la maschera. Tu potresti attestare
d'altronde che nel dubbio, o nella quasi certezza,
ero giusto verso di lei. La trovavo colpevole? No. Le
movevo rimprovero? No. Anche perchè poi se lei
non cominciava ad essermi infedele che dopo dieci
anni di costante infedeltà mia, me l'ero cavata bene!
</p>

<p class="speaker">
<span class="smcap">Maurizio</span>
</p>

<p>
<i>(torcendosi sulla sedia)</i> Alfredo! Alfredo! Ti
prego!...
</p>

<p class="speaker">
<span class="smcap">Alfredo</span>
</p>

<p>
Io vorrei sapere come ti vengono oggi queste
smanie da puritano!
</p>

<p class="speaker">
<span class="smcap">Maurizio</span>
</p>

<p>
Anzitutto, io non sono mai stato un pervertito!...
</p>

<p class="speaker">
<span class="smcap">Alfredo</span>
</p>

<p>
Questo è vero, ma per misura igienica!
<span class="pagenum"><a id="Page_53"></a>[53]</span>
</p>

<p class="speaker">
<span class="smcap">Maurizio</span>
</p>

<p>
E poi, puritano o no, non ti permetto di parlare
con tanta leggerezza di tua moglie! E tengo a
dichiararti che io come io <i>(con accento vibrato, affinchè
Claudia oda bene)</i> ho sempre ritenuto che
ella fosse insospettabile e invulnerabile!
</p>

<p class="speaker">
<span class="smcap">Alfredo</span>
</p>

<p>
Di' la verità: le hai fatto la corte e ti ha detto
di no.
</p>

<p class="speaker">
<span class="smcap">Maurizio</span>
</p>

<p>
Ti proibisco di continuare su questo tono!
</p>

<p class="speaker">
<span class="smcap">Alfredo</span>
</p>

<p>
<i>(celiando)</i> Se ti scaldi così, c'è quasi quasi da
pensare che....
</p>

<p class="speaker">
<span class="smcap">Maurizio</span>
</p>

<p>
Sei fastidioso!
</p>

<p class="speaker">
<span class="smcap">Alfredo</span>
</p>

<p>
Evvia! Rammollito! So quali riguardi hai per
quella donna; e te ne ringrazio.
</p>

<p class="speaker">
<span class="smcap">Maurizio</span>
</p>

<p>
Ma devi convenire con me che il tuo sospetto
era campato in aria.
<span class="pagenum"><a id="Page_54"></a>[54]</span>
</p>

<p class="speaker">
<span class="smcap">Alfredo</span>
</p>

<p>
Campato in aria, no! Quando una moglie, che
abbia da un pezzo esonerato suo marito da certi
doveri, ricomincia un bel giorno a coltivarlo, la
faccenda può non esser liscia. Tanto più che la
contemporaneità del marito e dell'amante non guasta
nemmeno la poesia d'un convincimento, in cui
s'incontrano tutte le donne. Il loro convincimento
è che, se ci sono delle... conseguenze, queste son sempre
dovute all'amante. Al marito, mai! Una illusione
di più! Ma intanto il brutto è che il povero
marito è costretto a subire dei ritorni intempestivi
per far piacere a quell'altro. Questo, per esempio,
è immorale! Io non l'ammetto. Ed ecco perchè,
impensierito del ritorno di mia moglie, mi proposi
di sincerarmi. In fin dei conti, c'era o non c'era
l'amante? E se c'era, chi era?
</p>

<p class="speaker">
<span class="smcap">Maurizio</span>
</p>

<p>
<i>(sbigottito)</i> Ma perchè le dici a me queste cose?
</p>

<p class="speaker">
<span class="smcap">Alfredo</span>
</p>

<p>
Per concludere che ho avuto torto marcio di
sospettare per confessarlo a te, cui ebbi la debolezza
di esprimere i miei dubbi e nel cui animo
essi avevano potuto lasciare un qualche verme roditore.
</p>

<p class="speaker">
<span class="smcap">Maurizio</span>
</p>

<p>
Nessun verme, credimi.
<span class="pagenum"><a id="Page_55"></a>[55]</span>
</p>

<p class="speaker">
<span class="smcap">Alfredo</span>
</p>

<p>
E sai com'è che, oramai, sono certo di avere avuto
torto?
</p>

<p class="speaker">
<span class="smcap">Maurizio</span>
</p>

<p>
Dimmelo.
</p>

<p class="speaker">
<span class="smcap">Alfredo</span>
</p>

<p>
Da più d'un mese io faccio pedinare mia moglie.
</p>

<p class="speaker">
<span class="smcap">Maurizio</span>
</p>

<p>
<i>(spalanca gli occhi)</i> Benissimo!
</p>

<p class="speaker">
<span class="smcap">Alfredo</span>
</p>

<p>
Quel degno personaggio di Filippo, che mi è
devoto... perchè gli debbo dei quattrini, la segue
scrupolosamente, e giorno per giorno mi riferisce
a che ora esce, dove va, quello che fa....
</p>

<p class="speaker">
<span class="smcap">Maurizio</span>
</p>

<p>
<i>(cercando di celare il suo turbamento)</i> Benissimo!
</p>

<p class="speaker">
<span class="smcap">Alfredo</span>
</p>

<p>
E sino a ieri, neanche la più lieve traccia d'un
amante. Modiste, sarte, medici, delle visite innocue,
delle passeggiate...
<span class="pagenum"><a id="Page_56"></a>[56]</span>
</p>

<p class="speaker">
<span class="smcap">Maurizio</span>
</p>

<p>
Sino a ieri?...
</p>

<p class="speaker">
<span class="smcap">Alfredo</span>
</p>

<p>
Ma giacchè un mese d'indagini basta e ne avanza,
stasera ordinerò al mio fido esploratore di smettere
l'inutile spionaggio....
</p>

<p class="speaker">
<span class="smcap">Maurizio</span>
</p>

<p>
<i>(stentando a mostrarsi calmo)</i> Dopo che t'avrà
fatto l'ultimo resoconto, beninteso....
</p>

<p class="speaker">
<span class="smcap">Alfredo</span>
</p>

<p>
E siccome sarà non meno insignificante degli
altri....
</p>

<p class="speaker">
<span class="smcap">Maurizio</span>
</p>

<p>
<i>(allibito)</i> Naturale!
</p>

<p class="speaker">
<span class="smcap">Alfredo</span>
</p>

<p>
... io potrò vantarmi domani, mio caro Maurizio,
di essere completamente padre!
</p>

<p class="speaker">
<span class="smcap">Maurizio</span>
</p>

<p>
Che gioia!
</p>

<p class="speaker">
<span class="smcap">Alfredo</span>
</p>

<p>
Una gioia immensa! Quando stamane mia moglie,
tutta commossa e timida, mi ha data l'inattesa
<span class="pagenum"><a id="Page_57"></a>[57]</span>
notizia, io, non te lo nego, sono rimasto un
po' male. Non accade spesso di mettere al mondo
il primo figlio dopo dieci anni di matrimonio. Ma
appena l'immagine di mio zio, cioè di due milioni,
è apparsa dinanzi a me, l'orizzonte si è rischiarato,
e la maternità di mia moglie mi è sembrata
una delle opere più grandiose compiute dalla moderna
civiltà!
</p>

<p class="speaker">
<span class="smcap">Maurizio</span>
</p>

<p>
E adesso che ci dovrei fare io in tutto questo
idillio?
</p>

<p class="speaker">
<span class="smcap">Alfredo</span>
</p>

<p>
Tu, col tuo tatto, col tuo garbo, dovrai affrettare
gli avvenimenti.
</p>

<p class="speaker">
<span class="smcap">Maurizio</span>
</p>

<p>
Quali?!
</p>

<p class="speaker">
<span class="smcap">Alfredo</span>
</p>

<p>
Mio zio si è lamentato della tua lunga assenza.
Ha domandato di te con tenerezza.
</p>

<p class="speaker">
<span class="smcap">Maurizio</span>
</p>

<p>
Troppo buono, tuo zio!
</p>

<p class="speaker">
<span class="smcap">Alfredo</span>
</p>

<p>
E quindi tu andrai da lui col pretesto di congratularti
della pace fatta. Gli parlerai di me diffusamente.
<span class="pagenum"><a id="Page_58"></a>[58]</span>
Gli dirai che io mi son trasformato,
che sono diventato un marito esemplare, un padre
impareggiabile....
</p>

<p class="speaker">
<span class="smcap">Maurizio</span>
</p>

<p>
Prima che sia nato il figlio?!
</p>

<p class="speaker">
<span class="smcap">Alfredo</span>
</p>

<p>
Ma sì. Il buon padre si distingue anche prima
che il figlio nasca. Si vede subito. Tu lo hai già
visto in me. E con l'aiuto della tua perorazione
io indurrò mio zio, il quale non ha che settant'anni,
a una emissione finanziaria provvisoria, per cui,
al postutto, egli avrà il vantaggio di potersi godere
la sua longevità... senza che alcuno glie ne serbi
rancore. Ti va?
</p>

<p class="speaker">
<span class="smcap">Maurizio</span>
</p>

<p>
Non mi va molto; ma tu lo hai stabilito, e così
sia. Saranno menzogne dell'altro mondo!
</p>

<p class="speaker">
<span class="smcap">Alfredo</span>
</p>

<p>
Non c'è che la menzogna per fare un po' di bene
all'umanità. <i>(Alzandosi)</i> E con questa profonda
sentenza filosofica, me ne vado. Vieni a colazione
con me?
</p>

<p class="speaker">
<span class="smcap">Maurizio</span>
</p>

<p>
<i>(sogguardando l'uscio a destra)</i> No!... No!...
A colazione con te, non posso....
<span class="pagenum"><a id="Page_59"></a>[59]</span>
</p>

<p class="speaker">
<span class="smcap">Alfredo</span>
</p>

<p>
E allora ti saluto. Mia moglie mi aspetta, e io
voglio essere gentilissimo con lei; pieno di delicatezze,
pieno di pensieri carini....
</p>

<p class="speaker">
<span class="smcap">Maurizio</span>
</p>

<p>
Va, va. Se ti aspetta, non ritardare.
</p>

<p class="speaker">
<span class="smcap">Alfredo</span>
</p>

<p>
Ma perchè non vieni? Un po' di platea mi piacerebbe
tanto! Fammi questo favore.
</p>

<p class="speaker">
<span class="smcap">Maurizio</span>
</p>

<p>
T'ho detto che non è possibile. Anzitutto, non
mi sento bene. Ho un peso alla testa... un altro
al cuore... un altro allo stomaco....
</p>

<p class="speaker">
<span class="smcap">Alfredo</span>
</p>

<p>
Difatti, sei pallido.
</p>

<p class="speaker">
<span class="smcap">Maurizio</span>
</p>

<p>
<i>(con subitanea preoccupazione)</i> Sono pallido?!
</p>

<p class="speaker">
<span class="smcap">Alfredo</span>
</p>

<p>
Sì, abbastanza. Cerca di non ammalarti proprio
oggi. Più tardi devi andare da lui. E stasera, poi,
a pranzo con me tutt'e due. E senza fallo! <i>(Quasi
<span class="pagenum"><a id="Page_60"></a>[60]</span>
spingendolo verso la porta a destra)</i> Mettiti un pochino
a letto, ora.
</p>

<p class="speaker">
<span class="smcap">Maurizio</span>
</p>

<p>
<i>(più che mai allarmato)</i> No! A letto, no! Che
esagerazione!
</p>

<p class="speaker">
<span class="smcap">Alfredo</span>
</p>

<p>
Ma cura la tua salute, perdinci! Tu non ti curi
come dovresti. E grazie, eh?... Grazie anticipate!
<i>(Gli stringe la mano.)</i>
</p>

<p class="speaker">
<span class="smcap">Maurizio</span>
</p>

<p>
Carissimo Alfredo!
</p>

<p class="speaker">
<span class="smcap">Alfredo</span>
</p>

<p>
<i>(s'avvia per uscire; giunge all'uscio; indi, a un
tratto, si volta)</i> Ti senti meglio?
</p>

<p class="speaker">
<span class="smcap">Maurizio</span>
</p>

<p>
Meglio, meglio! Sta tranquillo, mi sento meglio!
</p>

<p class="speaker">
<span class="smcap">Alfredo</span>
</p>

<p>
Addio. <i>(Esce.)</i>
<span class="pagenum"><a id="Page_61"></a>[61]</span>
</p>

<h3>
SCENA V.
</h3>

<p class="center">
MAURIZIO e CLAUDIA.
</p>

<p class="speaker">
<span class="smcap">Maurizio</span>
</p>

<p>
<i>(ansiosamente va alla porta in fondo per assicurarsi
che Alfredo sia partito; quindi corre alla
porta laterale, come per chiamare Claudia.)</i>
</p>

<p class="speaker">
<span class="smcap">Claudia</span>
</p>

<p>
<i>(senza aspettare che egli la chiami, entra. Viso
calmo, d'una calma disdegnosa, fatta di profondo
disgusto e di fierezza. Il sarcasmo acre è sulle sue
labbra atteggiate a un sorriso amaro.)</i>
</p>

<p class="speaker">
<span class="smcap">Maurizio</span>
</p>

<p>
<i>(agitatissimo e disfatto)</i> Avete udito!?
</p>

<p class="speaker">
<span class="smcap">Claudia</span>
</p>

<p>
Ero qui per questo.
</p>

<p class="speaker">
<span class="smcap">Maurizio</span>
</p>

<p>
La persona da cui vi ha fatta seguire gli dirà
certamente che siete venuta da me.
</p>

<p class="speaker">
<span class="smcap">Claudia</span>
</p>

<p>
<i>(fredda)</i> Glielo dirà.
<span class="pagenum"><a id="Page_62"></a>[62]</span>
</p>

<p class="speaker">
<span class="smcap">Maurizio</span>
</p>

<p>
Tutto sommato, sarà meglio che glielo dica subito
io stesso.
</p>

<p class="speaker">
<span class="smcap">Claudia</span>
</p>

<p>
Non sarà nè meglio nè peggio, perchè risulterà
chiaro che voi glielo avrete detto, in mancanza di
altri espedienti, dopo di avere appreso che io sono
stata pedinata anche stamane.
</p>

<p class="speaker">
<span class="smcap">Maurizio</span>
</p>

<p>
E allora?... Che cosa facciamo?... In che modo
ci salveremo?...
</p>

<p class="speaker">
<span class="smcap">Claudia</span>
</p>

<p>
Cioè: in che modo vi salverete? Quanto a me,
non sento punto la necessità di salvarmi. E non
sarebbe neppure possibile il salvataggio. Per mio
marito, con o senza di voi, io sono già una donna
che ha un amante. Spero che la vostra perspicacia
vi abbia permesso di comprendere ch'egli mi crede
la più furba delle adultere e che, dal momento che
io gli rendo il servigio di fornirgli il bamboccio
per cui suo zio gli riapre le braccia e la borsa,
egli vuole perfino evitare il fastidio di sapere da
che parte gli venga la fortuna. Chi si deve salvare,
dunque, siete voi, non sono io.
</p>

<p class="speaker">
<span class="smcap">Maurizio</span>
</p>

<p>
Donna Claudia, io lo avevo presentito che un
grosso guaio sarebbe accaduto!
<span class="pagenum"><a id="Page_63"></a>[63]</span>
</p>

<p class="speaker">
<span class="smcap">Claudia</span>
</p>

<p>
<i>(sempre fredda, con una punta di grazioso umorismo)</i>
Vi dispiacerebbe proprio molto di passare
per il mio amante?
</p>

<p class="speaker">
<span class="smcap">Maurizio</span>
</p>

<p>
Voi avete il coraggio di burlarvi di me quando
io mi sento morire...
</p>

<p class="speaker">
<span class="smcap">Claudia</span>
</p>

<p>
Rispondete, intanto.
</p>

<p class="speaker">
<span class="smcap">Maurizio</span>
</p>

<p>
Al cospetto di vostro marito, certo che mi dispiacerebbe!
</p>

<p class="speaker">
<span class="smcap">Claudia</span>
</p>

<p>
E al cospetto degli altri, no?
</p>

<p class="speaker">
<span class="smcap">Maurizio</span>
</p>

<p>
Al cospetto degli altri me ne vergognerei!
</p>

<p class="speaker">
<span class="smcap">Claudia</span>
</p>

<p>
Grazie del complimento!
</p>

<p class="speaker">
<span class="smcap">Maurizio</span>
</p>

<p>
Ma no! Voi fraintendete.... Io ne avrei vergogna
e ne sarei orgoglioso.... <i>(Con incosciente entusiasmo)</i>
<span class="pagenum"><a id="Page_64"></a>[64]</span>
Voi siete una donna per la quale un uomo....
Basta, non divaghiamo, ve ne prego.... Datemi almeno
un consiglio.... Aiutatemi.... Non mi lasciate
solo in questa terribile situazione....
</p>

<p class="speaker">
<span class="smcap">Claudia</span>
</p>

<p>
Mio buon Maurizio, io sono diventata un po'
egoista. Ho saputo ciò che desideravo di sapere.
Ho saputo che mio marito è molto più vile, è molto
più volgare, è molto più spregevole di quanto m'era
parso sinora. Io vi sono riconoscente della vostra cortese
condiscendenza e di tutto quanto, nel colloquio
con lui, avete rivelato di veramente gentile per me.
Ma non contate sul mio aiuto, e, per quel che può
riguardare la mia esistenza, non abbiate nè scrupoli,
nè paure. Io mi preparo a vivere della mia felicità,
d'una felicità che è soltanto mia, sempre più distaccata
da lui — lo spero — , sempre più attaccata
al grande bene che finalmente ho ottenuto da me
stessa! Io non so, ora, con precisione, che cosa
avverrà; ma so che, dato il vostro temperamento,
io vi ho procurata qualche noia.... Perdonatemi.
E, non ostante il mio egoismo, permettete che da
oggi in poi io vi chiami: amico. Volete darmi
assai cordialmente la vostra mano?
</p>

<p class="speaker">
<span class="smcap">Maurizio</span>
</p>

<p>
<i>(un po' commosso)</i> Marchesa.... <i>(Le porge la
mano.)</i>
</p>

<p class="speaker">
<span class="smcap">Claudia</span>
</p>

<p>
<i>(gliela stringe con effusione.)</i>
<span class="pagenum"><a id="Page_65"></a>[65]</span>
</p>

<p class="speaker">
<span class="smcap">Maurizio</span>
</p>

<p>
Siete... una santa donna!
</p>

<p class="speaker">
<span class="smcap">Claudia</span>
</p>

<p>
Santa, è troppo. Sono una donna... che è madre!
A rivederci.
</p>

<p class="speaker">
<span class="smcap">Maurizio</span>
</p>

<p>
A rivederci.
</p>

<h3>
SCENA VI.
</h3>

<p class="center">
DECIO, MAURIZIO, CLAUDIA.
</p>

<p class="speaker">
<span class="smcap">Decio</span>
</p>

<p>
<i>(entra difilato portando un vassoio con una bottiglia
e un bicchierino)</i> Aperitivo! <i>(Vedendo Claudia)</i>
Oh!?
</p>

<p class="speaker">
<span class="smcap">Maurizio</span>
</p>

<p>
Idiota!
</p>

<p class="speaker">
<span class="smcap">Decio</span>
</p>

<p>
Mi avevate ordinato di credere che la signora non
c'era più.
</p>

<p class="speaker">
<span class="smcap">Maurizio</span>
</p>

<p>
<i>(con forza)</i> E ve l'ordino ancora!
<span class="pagenum"><a id="Page_66"></a>[66]</span>
</p>

<p class="speaker">
<span class="smcap">Decio</span>
</p>

<p>
Posso annunziare che la colazione è pronta?
</p>

<p class="speaker">
<span class="smcap">Claudia</span>
</p>

<p>
<i>(sorridendo)</i> Potete.
</p>

<p class="speaker">
<span class="smcap">Decio</span>
</p>

<p>
Pronta... per uno. <i>(Serio e dignitoso, sogguardando
Claudia, attraversa la camera e poggia il
vassoio sul tavolino.)</i>
</p>

<p class="speaker">
<span class="smcap">Maurizio</span>
</p>

<p>
<i>(pianissimo e rapidamente a Claudia)</i> Adesso,
è necessario che io vi tratti come una <i>cocotte</i>.
</p>

<p class="speaker">
<span class="smcap">Claudia</span>
</p>

<p>
<i>(con un moto istintivo di sorpresa)</i> Cosa?
</p>

<p class="speaker">
<span class="smcap">Maurizio</span>
</p>

<p>
State accorta! Bisogna far deviare la curiosità
di questo imbecille. La sua testimonianza potrebbe
toglierci ogni speranza di salvezza! <i>(Autorevolmente
a Decio, che sta per svignarsela)</i> Restate lì,
voi! Tenete su quella portiera.
</p>

<p class="speaker">
<span class="smcap">Decio</span>
</p>

<p>
<i>(fermandosi presso la porta in fondo, mantiene
sollevata la portiera in un immobile atteggiamento
furbesco.)</i>
<span class="pagenum"><a id="Page_67"></a>[67]</span>
</p>

<p class="speaker">
<span class="smcap">Claudia</span>
</p>

<p>
<i>(lentamente, si avvia per uscire.)</i>
</p>

<p class="speaker">
<span class="smcap">Maurizio</span>
</p>

<p>
<i>(a Claudia, per ingannare il servo)</i> Addio, Ninì!
</p>

<p class="speaker">
<span class="smcap">Claudia</span>
</p>

<p>
<i>(si volta con caricata civetteria inesperta.)</i>
</p>

<p class="speaker">
<span class="smcap">Maurizio</span>
</p>

<p>
<i>(le manda un bacio sulle dita.)</i>
</p>

<p class="speaker">
<span class="smcap">Claudia</span>
</p>

<p>
Addio, Nunù! <i>(Imitandolo graziosamente, gli
ricambia il bacio.)</i> E... tanti saluti....
</p>

<p class="speaker">
<span class="smcap">Maurizio</span>
</p>

<p>
A chi?
</p>

<p class="speaker">
<span class="smcap">Claudia</span>
</p>

<p>
A Olghina.
</p>

<p class="speaker">
<span class="smcap">Maurizio</span>
</p>

<p>
<i>(con un soprassalto — impacciato)</i> Ah!... Già!
</p>

<p class="speaker">
<span class="smcap">Claudia</span>
</p>

<p>
<i>(esce.)</i>
</p>

<p class="center pad1">
<i>(Sipario.)</i>
</p>
</div>

<div class="chapter">
<p>
<span class="pagenum"><a id="Page_69"></a>[69]</span>
</p>

<h2><a id="secondo"></a>
ATTO SECONDO.
</h2>

<p>
<i>Salotto d'una fine eleganza nobilesca in casa del
<span class="smcap">Marchese di Montefranco</span>. — Una porta in fondo.
Una a sinistra. — A una parete, l'apparecchio
del telefono. — È sera. Lumi accesi.</i>
</p>

<h3>
SCENA I.
</h3>

<p class="center">
UN SERVO, FILIPPO, <i>indi</i> ALFREDO.
</p>

<p class="center pad1">
<i>(La scena è vuota.)</i>
</p>

<p class="speaker">
<span class="smcap">Il servo</span>
</p>

<p>
<i>(entra dalla porta a destra, affaccendato. Va al
telefono. Gira la manovella. — Tintinnìo di risposta.)</i> — Comunicazione
col 993. <i>(Dopo un istante,
altro tintinnìo.)</i> Con chi parlo? <i>(Pausa.)</i> Alle dieci,
la carrozza del signor duca. <i>(Pausa.)</i> No, non
al Circolo del Whist. Qui, qui. Sono il cameriere
del marchese di Montefranco. Il signor duca ha
pranzato qui. <i>(Pausa.)</i> Sì, va bene, il <i>landau</i> chiuso.
<i>(Gira la manovella e toglie la comunicazione.)
<span class="pagenum"><a id="Page_70"></a>[70]</span>
(Va alla porta in fondo e introduce Filippo.)</i> Il
signor marchese viene a momenti. Ha finito di
pranzare e gli ho potuto far l'imbasciata senza che
gli altri se ne accorgessero. <i>(Esce.)</i>
</p>

<p class="speaker">
<span class="smcap">Filippo</span>
</p>

<p>
<i>(ha l'aspetto d'un cameriere a riposo. Faccia
losca. Fedine brevi. Niente baffi. Grossi anelli
alle dita. È entrato rispettosamente, con in mano
il cappello. Ora che è solo, guarda un po' alle
porte, curiosando. Come vede avvicinare il marchese
di Montefranco, assume un'aria umile e misteriosa.)</i>
</p>

<p class="speaker">
<span class="smcap">Alfredo</span>
</p>

<p>
<i>(in frac e cravatta bianca, entra dalla destra.)</i>
Che c'è, Filippo? Avresti dovuto venire al Circolo
verso la mezzanotte come al solito. Non qui. Sai
bene che mi annoia che ti si veda bazzicare in
casa mia.
</p>

<p class="speaker">
<span class="smcap">Filippo</span>
</p>

<p>
<i>(sottovoce, accostandosi al marchese)</i> Col dovuto
rispetto a vostra Eccellenza, ho anticipato perchè
ci sono delle novità.
</p>

<p class="speaker">
<span class="smcap">Alfredo</span>
</p>

<p>
Delle novità?
</p>

<p class="speaker">
<span class="smcap">Filippo</span>
</p>

<p>
Il servizio, finalmente, è stato fatto.
<span class="pagenum"><a id="Page_71"></a>[71]</span>
</p>

<p class="speaker">
<span class="smcap">Alfredo</span>
</p>

<p>
<i>(scosso)</i> Davvero?!
</p>

<p class="speaker">
<span class="smcap">Filippo</span>
</p>

<p>
Credo che ci siamo, Eccellenza.
</p>

<p class="speaker">
<span class="smcap">Alfredo</span>
</p>

<p>
Tu non devi credere nulla. Devi solamente raccontare.
E presto, perchè ho di là degl'invitati.
</p>

<p class="speaker">
<span class="smcap">Filippo</span>
</p>

<p>
Racconto, Eccellenza. Stamattina, la signora marchesa
è uscita di casa alle dieci e trentacinque
minuti.
</p>

<p class="speaker">
<span class="smcap">Alfredo</span>
</p>

<p>
Be', sbrighiamoci. Dove è andata?
</p>

<p class="speaker">
<span class="smcap">Filippo</span>
</p>

<p>
La signora marchesa era vestita magnificamente....
</p>

<p class="speaker">
<span class="smcap">Alfredo</span>
</p>

<p>
Questo non mi riguarda. Tira via.
</p>

<p class="speaker">
<span class="smcap">Filippo</span>
</p>

<p>
No, ecco, volevo dire a Vostra Eccellenza che
così vestita non l'avevo mai vista, a quell'ora....
<span class="pagenum"><a id="Page_72"></a>[72]</span>
</p>

<p class="speaker">
<span class="smcap">Alfredo</span>
</p>

<p>
Abbrevia, santodio! Dove è andata?
</p>

<p class="speaker">
<span class="smcap">Filippo</span>
</p>

<p>
Eccellenza, è andata alla Riviera di Chiaia, trecentoventisette.
</p>

<p class="speaker">
<span class="smcap">Alfredo</span>
</p>

<p>
<i>(sussultando)</i> Non è possibile!
</p>

<p class="speaker">
<span class="smcap">Filippo</span>
</p>

<p>
Trecentoventisette, Eccellenza.
</p>

<p>
<i>(Breve pausa.)</i>
</p>

<p class="speaker">
<span class="smcap">Alfredo</span>
</p>

<p>
<i>(attonito)</i> Garantisci?!
</p>

<p class="speaker">
<span class="smcap">Filippo</span>
</p>

<p>
Garantisco.
</p>

<p class="speaker">
<span class="smcap">Alfredo</span>
</p>

<p>
<i>(con una certa reticenza)</i> E... a quale piano è
salita?
</p>

<p class="speaker">
<span class="smcap">Filippo</span>
</p>

<p>
Col dovuto rispetto a Vostra Eccellenza, la signora
marchesa è entrata in casa del signor Maurizio
Dorini.
<span class="pagenum"><a id="Page_73"></a>[73]</span>
</p>

<p class="speaker">
<span class="smcap">Alfredo</span>
</p>

<p>
<i>(stranamente confuso e mascherandosi al cospetto
della spia)</i> Sta bene. <i>(Indi, pensando alla singolarità
del caso, abbozza un sogghigno di beffa per
sè stesso. E, tosto, agilmente, finge una tranquillità
indifferente.)</i> Non c'è altro?
</p>

<p class="speaker">
<span class="smcap">Filippo</span>
</p>

<p>
Non c'è altro, Eccellenza.
</p>

<p class="speaker">
<span class="smcap">Alfredo</span>
</p>

<p>
E a te sembra d'avere scoperto qualche cosa
d'importante?
</p>

<p class="speaker">
<span class="smcap">Filippo</span>
</p>

<p>
<i>(rispettosamente)</i> Se non sembra importante a
Vostra Eccellenza..., non sembra importante nemmeno
a me.
</p>

<p class="speaker">
<span class="smcap">Alfredo</span>
</p>

<p>
Chi ti ha riferito che la marchesa si è recata in
casa di... quel signore?
</p>

<p class="speaker">
<span class="smcap">Filippo</span>
</p>

<p>
Ho date venti lire di mancia al portinaio per
sapere la verità.
</p>

<p class="speaker">
<span class="smcap">Alfredo</span>
</p>

<p>
Hai fatto malissimo!
<span class="pagenum"><a id="Page_74"></a>[74]</span>
</p>

<p class="speaker">
<span class="smcap">Filippo</span>
</p>

<p>
Come piace a Vostra Eccellenza.
</p>

<p class="speaker">
<span class="smcap">Alfredo</span>
</p>

<p>
Le mance troppo grosse non servono che a pagare
delle menzogne! Ti sia di regola. <i>(Cava del
denaro dal portafogli e glielo porge.)</i> Prendi. Ce
n'è anche per te.
</p>

<p class="speaker">
<span class="smcap">Filippo</span>
</p>

<p>
Ma no... non voglio che Vostra Eccellenza s'incomodi
ora. Abbiamo tanti conti pendenti....
</p>

<p class="speaker">
<span class="smcap">Alfredo</span>
</p>

<p>
E penderanno per un pezzo. Prendi questo, provvisoriamente.
</p>

<p class="speaker">
<span class="smcap">Filippo</span>
</p>

<p>
Per obbedire. <i>(Intasca.)</i>
</p>

<p class="speaker">
<span class="smcap">Alfredo</span>
</p>

<p>
<i>(ricorrendo, d'un tratto, a un'idea per dissuadere
Filippo)</i> E di': quanto tempo la marchesa si sarebbe
trattenuta in quel palazzo?
</p>

<p class="speaker">
<span class="smcap">Filippo</span>
</p>

<p>
La signora marchesa è montata alle undici precise.
A che ora sia scesa, in coscienza, non lo so.
<span class="pagenum"><a id="Page_75"></a>[75]</span>
Io sono stato ad aspettare una ventina di minuti.
Ma poi ho detto fra me e me: qui, col dovuto rispetto
a Sua Eccellenza, le cose vanno per le
lunghe....
</p>

<p class="speaker">
<span class="smcap">Alfredo</span>
</p>

<p>
<i>(interrompendo severamente)</i> Non ti ho chiesto
conto dei tuoi soliloqui! Il certo è che non hai
aspettato abbastanza. Se avessi aspettato un poco
di più, avresti veduto entrare anche me in quel
palazzo. Il che dice con chiarezza che proprio lì io
avevo un appuntamento con mia moglie. Te l'ho
taciuto pocanzi per controllare la tua puntualità.
Sono indignato della improntitudine con cui vieni
a raccontarmi delle fandonie!
</p>

<p class="speaker">
<span class="smcap">Filippo</span>
</p>

<p>
Eccellenza!...
</p>

<p class="speaker">
<span class="smcap">Alfredo</span>
</p>

<p>
Basta così! Da oggi in poi ti è assolutamente
proibito di seguire e sorvegliare mia moglie. Si
trattava di una semplice curiosità, e l'ho soddisfatta
altrimenti. La marchesa — ricordalo bene — è
una signora a cui bisogna far tanto di cappello.
</p>

<p class="speaker">
<span class="smcap">Filippo</span>
</p>

<p>
Come piace a Vostra Eccellenza.
<span class="pagenum"><a id="Page_76"></a>[76]</span>
</p>

<h3>
SCENA II.
</h3>

<p class="center">
IL DUCA <span class="smcap">di Vigena</span>, CLAUDIA, ALFREDO, FILIPPO,
MAURIZIO.
</p>

<p class="speaker">
<span class="smcap">Il Duca</span>
</p>

<p>
<i>(di dentro)</i> Eccolo lì il disertore.
</p>

<p class="speaker">
<span class="smcap">Alfredo</span>
</p>

<p>
<i>(disinvolto)</i> Andate, Filippo.
</p>

<p>
<i>(Sulla soglia della porta a destra si fermano il
<span class="smcap">Duca</span> in frac e cravatta bianca e <span class="smcap">Claudia</span> appoggiata
al braccio di lui.)</i>
</p>

<p class="speaker">
<span class="smcap">Filippo</span>
</p>

<p>
<i>(inchinandosi ad Alfredo)</i> Servo. <i>(Ed esce dal
fondo.)</i>
</p>

<p class="speaker">
<span class="smcap">Alfredo</span>
</p>

<p>
Dico, zietto: mi rapite la moglie?
</p>

<p class="speaker">
<span class="smcap">Il Duca</span>
</p>

<p>
Te la conduco, invece. Si annoiava così lealmente
con me!
</p>

<p class="speaker">
<span class="smcap">Alfredo</span>
</p>

<p>
Non ti difendi, Claudia?
<span class="pagenum"><a id="Page_77"></a>[77]</span>
</p>

<p class="speaker">
<span class="smcap">Claudia</span>
</p>

<p>
<i>(freddamente, lasciando il braccio del Duca)</i> Il
Duca mi perdona.
</p>

<p class="speaker">
<span class="smcap">Alfredo</span>
</p>

<p>
Tutte le mie scuse, zio, per lei, che non è brillantissima,
e per me che mi sono allontanato. Ma
gli è che avevo da fare delle comunicazioni interessanti
al mio segretario e perciò....
</p>

<p class="speaker">
<span class="smcap">Il Duca</span>
</p>

<p>
<i>(avanzandosi)</i> Hai un segretario?
</p>

<p class="speaker">
<span class="smcap">Alfredo</span>
</p>

<p>
Sì... per il disbrigo di qualche affare urgente....
<i>(Mutando subito discorso)</i> Questa poltrona, zio, è
per voi.
</p>

<p class="speaker">
<span class="smcap">Il Duca</span>
</p>

<p>
<i>(sedendo)</i> Grazie.
</p>

<p class="speaker">
<span class="smcap">Alfredo</span>
</p>

<p>
E Maurizio dov'è?... Dov'è Maurizio? Dov'è
quel caro Maurizio?
</p>

<p class="speaker">
<span class="smcap">Il Duca</span>
</p>

<p>
Passeggia.
<span class="pagenum"><a id="Page_78"></a>[78]</span>
</p>

<p class="speaker">
<span class="smcap">Alfredo</span>
</p>

<p>
Ah, lo so. Lui passeggia. Dopo pranzo, dovunque
si trovi, passeggia una mezz'ora per digerire.
È la sua igiene. Ma non è una ragione per privarci
della sua compagnia. <i>(Va alla porta a destra e
chiama:)</i> Maurizio! Maurizio! <i>(Al Duca)</i> È tanto
buono!
</p>

<p class="speaker">
<span class="smcap">Il Duca</span>
</p>

<p>
Mi è simpaticissimo!
</p>

<p class="speaker">
<span class="smcap">Alfredo</span>
</p>

<p>
Per noi è come una persona di famiglia. Un
amico d'oro. Anche Claudia permette a lui quel
che non ha mai permesso a nessuno!
</p>

<p class="speaker">
<span class="smcap">Claudia</span>
</p>

<p>
A nessuno.
</p>

<p class="speaker">
<span class="smcap">Maurizio</span>
</p>

<p>
<i>(come gli altri, in abito nero e cravatta bianca. — Entrando
ha udito.)</i> Che cos'è che permettete soltanto
a me, Donna Claudia?
</p>

<p class="speaker">
<span class="smcap">Claudia</span>
</p>

<p>
<i>(sedendo lontano dal Duca)</i> Per lo meno di farmi
la corte.
<span class="pagenum"><a id="Page_79"></a>[79]</span>
</p>

<p class="speaker">
<span class="smcap">Maurizio</span>
</p>

<p>
<i>(fa una smorfia d'impazienza; e comincia a
passeggiare con passo piuttosto affrettato intorno
alla camera.)</i>
</p>

<p class="speaker">
<span class="smcap">Alfredo</span>
</p>

<p>
<i>(a Claudia)</i> Ah, no! Io ti smentisco. <i>(Al Duca)</i>
È una <i>blague</i>, zio. <i>(Accostandosi a Claudia e tenendole
le mani alle spalle)</i> Questa qui è una donnina
eccezionale: una moglie come non se ne trovano
più.
</p>

<p class="speaker">
<span class="smcap">Il Duca</span>
</p>

<p>
Dev'essere difatti un'eroina del matrimonio per
aver saputo rinnamorare un marito quando questo
più correva la cavallina.
</p>

<p class="speaker">
<span class="smcap">Alfredo</span>
</p>

<p>
E oramai ci sono dentro fino ai capelli, zio. <i>(Le
carezza il collo.)</i>
</p>

<p class="speaker">
<span class="smcap">Claudia</span>
</p>

<p>
<i>(dominando il disdegno, cerca di scansarsi.)</i>
</p>

<p class="speaker">
<span class="smcap">Il Duca</span>
</p>

<p>
Bravo!
</p>

<p class="speaker">
<span class="smcap">Alfredo</span>
</p>

<p>
Ho preso una cotta come si può prenderla a
vent'anni!
<span class="pagenum"><a id="Page_80"></a>[80]</span>
</p>

<p class="speaker">
<span class="smcap">Maurizio</span>
</p>

<p>
<i>(senza volerlo, gli getta uno sguardo di stupore.)</i>
</p>

<p class="speaker">
<span class="smcap">Alfredo</span>
</p>

<p>
<i>(andando verso il Duca)</i> Vedete, io vi potrei raccontare
dei particolari da farvi intontire.
</p>

<p class="speaker">
<span class="smcap">Il Duca</span>
</p>

<p>
Raccontami tutto. Intontirò con molto piacere.
</p>

<p class="speaker">
<span class="smcap">Alfredo</span>
</p>

<p>
<i>(sedendogli accanto)</i> Ve ne dico uno, ma all'orecchio.
</p>

<p class="speaker">
<span class="smcap">Maurizio</span>
</p>

<p>
<i>(ancora passeggiando)</i> Perchè poi all'orecchio?
Piacerebbe molto anche a me d'intontire.
</p>

<p class="speaker">
<span class="smcap">Alfredo</span>
</p>

<p>
Scusami, ma ho due pudori da rispettare: il mio
e quello di mia moglie.
</p>

<p class="speaker">
<span class="smcap">Claudia</span>
</p>

<p>
Del mio non te ne preoccupare.
</p>

<p class="speaker">
<span class="smcap">Maurizio</span>
</p>

<p>
<i>(ad Alfredo)</i> Sei d'una correttezza irreprensibile!
<span class="pagenum"><a id="Page_81"></a>[81]</span>
</p>

<p class="speaker">
<span class="smcap">Alfredo</span>
</p>

<p>
<i>(al Duca)</i> Dunque, sentite.... <i>(Gli parla all'orecchio
con dimestichezza gaia.)</i>
</p>

<p class="speaker">
<span class="smcap">Il Duca</span>
</p>

<p>
<i>(lo ascolta, or sorridendo di maraviglia, ora di
compiacimento.)</i>
</p>

<p class="speaker">
<span class="smcap">Claudia</span>
</p>

<p>
Mentre mio marito rispetta i due pudori, Maurizio,
sacrificatemi un po' della vostra digestione.
Abbiate la cortesia di sedere. Mi fate venire il
mal di mare.
</p>

<p class="speaker">
<span class="smcap">Maurizio</span>
</p>

<p>
Sarà un disastro per il mio stomaco; ma eccovi
servita. <i>(Siede.)</i>
</p>

<p class="speaker">
<span class="smcap">Claudia</span>
</p>

<p>
Non così lontano! Devo dirvi più chiaramente
che vi voglio vicino a me?
</p>

<p class="speaker">
<span class="smcap">Il Duca</span>
</p>

<p>
<i>(ascoltando Alfredo)</i> Va là! Non è possibile!
</p>

<p class="speaker">
<span class="smcap">Alfredo</span>
</p>

<p>
Sì, sì, ve lo confesso: è la verità!.... <i>(Continua
a parlargli sempre più confidenzialmente.)</i>
<span class="pagenum"><a id="Page_82"></a>[82]</span>
</p>

<p class="speaker">
<span class="smcap">Maurizio</span>
</p>

<p>
<i>(malvolentieri prende posto accanto a Claudia</i>. — <i>Pianissimo)</i>
State attenta: mi compromettete anche
dinanzi al vecchio, adesso.
</p>

<p class="center pad1">
<i>(Parlano sommessamente.)</i>
</p>

<p class="speaker">
<span class="smcap">Claudia</span>
</p>

<p>
Gli siete estremamente simpatico.
</p>

<p class="speaker">
<span class="smcap">Maurizio</span>
</p>

<p>
Lo so bene: è vostro marito che mi fa la <i>réclame</i>
per appiccicarmelo addosso.
</p>

<p class="speaker">
<span class="smcap">Claudia</span>
</p>

<p>
Avete visto l'uomo che è uscito di qui, poco fa?
</p>

<p class="speaker">
<span class="smcap">Maurizio</span>
</p>

<p>
No.
</p>

<p class="speaker">
<span class="smcap">Claudia</span>
</p>

<p>
Era il confidente di mio marito.
</p>

<p class="speaker">
<span class="smcap">Maurizio</span>
</p>

<p>
L'uomo che vi ha spiata?
</p>

<p class="speaker">
<span class="smcap">Claudia</span>
</p>

<p>
Il fido esploratore.
<span class="pagenum"><a id="Page_83"></a>[83]</span>
</p>

<p class="speaker">
<span class="smcap">Maurizio</span>
</p>

<p>
Ne siete sicura?
</p>

<p class="speaker">
<span class="smcap">Claudia</span>
</p>

<p>
A me è parso di ricordarmi d'averlo spesso incontrato
per istrada da un mese in qua. Ha una
fisonomia che non si dimentica. E poi mio marito
lo ha chiamato Filippo!...
</p>

<p class="speaker">
<span class="smcap">Maurizio</span>
</p>

<p>
E dunque era lui!
</p>

<p class="speaker">
<span class="smcap">Claudia</span>
</p>

<p>
Era lui!
</p>

<p class="speaker">
<span class="smcap">Il Duca</span>
</p>

<p>
<i>(con gioconda soddisfazione, ad Alfredo)</i> Ma è
enorme!
</p>

<p class="speaker">
<span class="smcap">Alfredo</span>
</p>

<p>
Sentite ancora, zio!
</p>

<p class="speaker">
<span class="smcap">Maurizio</span>
</p>

<p>
<i>(a Claudia, inquieto)</i> Sicchè, poco fa sarebbe accaduto
ciò che io prevedevo?!
</p>

<p class="speaker">
<span class="smcap">Claudia</span>
</p>

<p>
Non ne dubito.
<span class="pagenum"><a id="Page_84"></a>[84]</span>
</p>

<p class="speaker">
<span class="smcap">Maurizio</span>
</p>

<p>
Vostro marito avrebbe appreso che voi, questa
mattina, di nascosto, siete venuta da me?!
</p>

<p class="speaker">
<span class="smcap">Claudia</span>
</p>

<p>
Non ne dubito.
</p>

<p class="speaker">
<span class="smcap">Maurizio</span>
</p>

<p>
A conti fatti, potrebbe essere già convinto che
io sono....
</p>

<p class="speaker">
<span class="smcap">Claudia</span>
</p>

<p>
Il mio amante.
</p>

<p class="speaker">
<span class="smcap">Maurizio</span>
</p>

<p>
Io ne piglio una malattia!
</p>

<p class="speaker">
<span class="smcap">Claudia</span>
</p>

<p>
E io sarò felicissima di curarvela. Così, almeno,
potrò disobbligarmi.
</p>

<p class="speaker">
<span class="smcap">Maurizio</span>
</p>

<p>
Voi siete la mia perdizione, donna Claudia!
</p>

<p class="speaker">
<span class="smcap">Claudia</span>
</p>

<p>
Purchè voi siate la mia buona stella, che importa?
<span class="pagenum"><a id="Page_85"></a>[85]</span>
</p>

<p class="speaker">
<span class="smcap">Maurizio</span>
</p>

<p>
Ecco: il sangue mi affluisce alla testa.... Mi
permettete, se non altro, di passeggiare?
</p>

<p class="speaker">
<span class="smcap">Claudia</span>
</p>

<p>
Passeggiate.
</p>

<p class="speaker">
<span class="smcap">Maurizio</span>
</p>

<p>
<i>(Si alza. Si tocca le tempie. Si tocca lo stomaco.)</i>
</p>

<p class="speaker">
<span class="smcap">Il Duca</span>
</p>

<p>
<i>(a cui il racconto di Alfredo ha procurato un crescendo
di buon umore, prorompe ora in una gran
risata.)</i> A questo punto, abbi pazienza, mi vien
voglia di congratularmi più con lei che con te!
</p>

<p class="speaker">
<span class="smcap">Claudia</span>
</p>

<p>
Di che cosa vorreste congratularvi con me, caro
Duca!
</p>

<p class="speaker">
<span class="smcap">Il Duca</span>
</p>

<p>
<i>(alzandosi e andando verso di lei)</i> Dei prodigi
della vostra nuova luna di miele.
</p>

<p class="speaker">
<span class="smcap">Claudia</span>
</p>

<p>
Pare che siano specialmente i segreti di alcova
che risvegliano il vostro affetto di zio!
<span class="pagenum"><a id="Page_86"></a>[86]</span>
</p>

<p class="speaker">
<span class="smcap">Alfredo</span>
</p>

<p>
<i>(si alza anche lui, seccato.)</i>
</p>

<p class="speaker">
<span class="smcap">Maurizio</span>
</p>

<p>
<i>(passeggiando, lo sogguarda con trepida curiosità.)</i>
</p>

<p class="speaker">
<span class="smcap">Il Duca</span>
</p>

<p>
<i>(risentito)</i> L'affetto di zio è risvegliato in me
da tutto quanto mi conferma d'aver ritrovato in
questa casa l'organismo d'una famiglia. Quando
dico <i>famiglia</i>, dico anzitutto <i>onestà coniugale</i>. E
questa onestà, donna Claudia, se non vi dispiace,
comincia precisamente dall'alcova.
</p>

<p class="speaker">
<span class="smcap">Claudia</span>
</p>

<p>
Peccato che la storia veridica delle alcove non
si scriverà mai!
</p>

<p class="speaker">
<span class="smcap">Alfredo</span>
</p>

<p>
... Lo storiografo della situazione, dovendo essere
un testimonio oculare, si troverebbe in un bell'imbarazzo!
</p>

<p class="speaker">
<span class="smcap">Il Duca</span>
</p>

<p>
Io ho voluto soltanto giustificarmi, marchesa,
di avere ascoltate volentieri le confidenze di vostro
marito.
<span class="pagenum"><a id="Page_87"></a>[87]</span>
</p>

<p class="speaker">
<span class="smcap">Alfredo</span>
</p>

<p>
Ma sì, zio. Claudia scherza. Nessuno meglio di
lei intende quanta bontà sia nella vostra compiacenza;
e nessuno più di lei, credetemi, ve ne è
grato.
</p>

<p class="speaker">
<span class="smcap">Il Duca</span>
</p>

<p>
Se ci sia della bontà, non so. È probabile che
ci sia, sopra tutto, dell'egoismo. Non lo nascondo.
Ero stanco di solitudine. E il dolore che il mio
unico nipote fosse immeritevole della mia fiducia
e non mi avesse nemmeno dato un erede, condannandomi
a guardare con malinconia i parecchi
chilometri quadrati di terre che per volontà di Dio
mi sono stati trasmessi insieme con un nome immacolato,
s'era così inasprito che quasi andava
mutandosi in rancore verso me stesso e quasi mi
faceva pentire d'aver vissuto troppo sobriamente
la mia vita di vedovo.
</p>

<p class="speaker">
<span class="smcap">Claudia</span>
</p>

<p>
Potevate pensare a costruirvelo voi un erede.
</p>

<p class="speaker">
<span class="smcap">Il Duca</span>
</p>

<p>
In che maniera?
</p>

<p class="speaker">
<span class="smcap">Claudia</span>
</p>

<p>
Non avrete avuto sempre settant'anni!
<span class="pagenum"><a id="Page_88"></a>[88]</span>
</p>

<p class="speaker">
<span class="smcap">Il Duca</span>
</p>

<p>
Ne avevo venticinque, cara signora, quando amai
e sposai la donna più eletta che io mi abbia conosciuta.
La morte me la rapì ben presto, e io
giurai che le sarei stato fedele.
</p>

<p class="speaker">
<span class="smcap">Claudia</span>
</p>

<p>
Veramente, un vedovo, che non vuol tradire la
sua prima moglie, se ne piglia subito un'altra. È
il solo preservativo per amar sempre quella che è
morta.
</p>

<p class="speaker">
<span class="smcap">Il Duca</span>
</p>

<p>
<i>(severissimo)</i> Intorno all'amore e alla fedeltà ho
i miei criteri, e li preferisco.
</p>

<p class="speaker">
<span class="smcap">Claudia</span>
</p>

<p>
Roba d'altri tempi.
</p>

<p class="speaker">
<span class="smcap">Il Duca</span>
</p>

<p>
<i>(accalorandosi)</i> Io penso e spero che certi sentimenti
possano essere di tutti i tempi. Il sentimento
che ha guidato me è in queste parole: avendo amato
una volta sola, non ho saputo sposare due volte.
</p>

<p class="speaker">
<span class="smcap">Claudia</span>
</p>

<p>
Ma il matrimonio non serve soltanto a impiegare
il proprio amore. Serve anche a impiegare i propri
<span class="pagenum"><a id="Page_89"></a>[89]</span>
capitali, quando se ne hanno come voi. Se vi foste
riammogliato, avreste avuto probabilmente il piacere
di produrre il legittimo destinatario di tutti
quei chilometri quadrati che vi hanno messo di
cattivo umore.
</p>

<p class="speaker">
<span class="smcap">Il Duca</span>
</p>

<p>
<i>(con crescente energia)</i> Non sarà un erede meno
legittimo, donna Claudia, quello che aspettiamo.
</p>

<p class="speaker">
<span class="smcap">Claudia</span>
</p>

<p>
Per una transazione!
</p>

<p class="speaker">
<span class="smcap">Il Duca</span>
</p>

<p>
<i>(scattando)</i> Non c'è nessuna transazione, marchesa,
in ciò che è un atto spontaneo del mio
cuore!
</p>

<p class="speaker">
<span class="smcap">Alfredo</span>
</p>

<p>
<i>(urgentemente, piano a Maurizio)</i> Fammi la grazia:
cerca di troncare....
</p>

<p class="speaker">
<span class="smcap">Maurizio</span>
</p>

<p>
Che c'entro io?!
</p>

<p class="speaker">
<span class="smcap">Claudia</span>
</p>

<p>
Del vostro generoso proposito, io vi ringrazio.
Ma la verità è che io non vedo e non c'è effettivamente
<span class="pagenum"><a id="Page_90"></a>[90]</span>
nulla di comune tra il figlio che faccio io e
le ricchezze che avete voi!
</p>

<p class="speaker">
<span class="smcap">Alfredo</span>
</p>

<p>
<i>(pianissimo, sospingendo Maurizio)</i> Tronca!
Tronca!...
</p>

<p class="speaker">
<span class="smcap">Il Duca</span>
</p>

<p>
<i>(adirandosi fieramente)</i> In altri termini, voi disdegnate....
</p>

<p class="speaker">
<span class="smcap">Maurizio</span>
</p>

<p>
<i>(costretto, interrompe)</i> Ma no, non disdegna
nulla!...
</p>

<p class="speaker">
<span class="smcap">Alfredo</span>
</p>

<p>
Non disdegna nulla, zio. Se ve l'ho avvertito
che scherza! Lo fa apposta per stuzzicarvi. Fa così
con tutte le persone a cui vuole molto bene.
Ne sa qualche cosa Maurizio, poveretto, che è il
suo bersaglio. Non è vero, Maurizio, che sei il suo
bersaglio?
</p>

<p class="speaker">
<span class="smcap">Maurizio</span>
</p>

<p>
Il suo bersaglio, io?
</p>

<p class="speaker">
<span class="smcap">Alfredo</span>
</p>

<p>
Appunto perchè te ne vuole del bene.
<span class="pagenum"><a id="Page_91"></a>[91]</span>
</p>

<p class="speaker">
<span class="smcap">Maurizio</span>
</p>

<p>
Cioè, distinguiamo....
</p>

<p class="speaker">
<span class="smcap">Alfredo</span>
</p>

<p>
Non ti allarmare, chè non ti preparo mica una
scena di gelosia. Pusillanime!
</p>

<p class="speaker">
<span class="smcap">Maurizio</span>
</p>

<p>
Pusillanime, no!
</p>

<p class="speaker">
<span class="smcap">Alfredo</span>
</p>

<p>
<i>(ostentando un brio motteggiatore e un'affettuosità
espansiva)</i> Taci là che ti conosco! <i>(Indi, a
Claudia)</i> E conosco anche te, sai, angelo caro!
<i>(E rivolgendosi al Duca)</i> Nelle sue celie e nei suoi
paradossi, che sembrano amari, c'è sempre invece
un fondo di gentilezza e di poesia. <i>(Di nuovo a
Claudia, avvicinandosi a lei)</i> Vuoi scommettere
che t'indovino? Tu avevi destinati i tuoi piccoli
risparmi, la tua piccola dote, salvata a stento dal
naufragio, dal mio naufragio, all'educazione del
bimbo; e adesso, sapendo che lo zio ha stabilito
di educarlo a sue spese con la larghezza che i suoi
mezzi gli permettono, tu sei... un tantino gelosa.
Indovino, sì o no?
</p>

<p class="speaker">
<span class="smcap">Claudia</span>
</p>

<p>
<i>(invelenita, si comprime e si chiude nel silenzio.)</i>
<span class="pagenum"><a id="Page_92"></a>[92]</span>
</p>

<p class="speaker">
<span class="smcap">Alfredo</span>
</p>

<p>
Ma sei una bambinona, vedi! Che sarebbero
tutti i milioni di Rothschild senza le tue cure,
senza le tue carezze, senza il tuo soffio?
</p>

<p class="speaker">
<span class="smcap">Il Duca</span>
</p>

<p>
Mi pare che Alfredo dica benissimo.
</p>

<p class="speaker">
<span class="smcap">Alfredo</span>
</p>

<p>
Nessuno oserà usurpare il tuo posto. Io mi propongo
d'essere un babbo tenerissimo. Va bene.
Lo zio si propone d'assumere la parte del nonno,
e sarà un nonno incantevole. Ma a lui e a me
nulla parrà più bello e più rassicurante di questa
mammina tutta assorta nel suo còmpito e spadroneggiante
presso la culla che ci deve tenere insieme.
Quanto poi a quel signore che fa l'indiano
<i>(indicando scherzosamente Maurizio)</i> visto che siamo
abituati a vedercelo tra i piedi, dovremo pure
ammetterlo qualche volta al circolo domestico. A
una sola condizione però: che non si dolga più
di sentirsi dire che gli si vuol bene.
</p>

<p class="speaker">
<span class="smcap">Il Duca</span>
</p>

<p>
<i>(ride.)</i>
</p>

<p class="speaker">
<span class="smcap">Maurizio</span>
</p>

<p>
Io non me ne sono doluto, ma....
<span class="pagenum"><a id="Page_93"></a>[93]</span>
</p>

<p class="speaker">
<span class="smcap">Alfredo</span>
</p>

<p>
<i>(con solennità comica)</i> Chiedete scusa a Donna
Claudia della vostra inconsulta protesta. Sconoscente!
Io offro intanto da fumare allo zio. <i>(Prende
la scatola dei sigari.)</i>
</p>

<p class="speaker">
<span class="smcap">Il Duca</span>
</p>

<p>
Dopo pranzo, o un avana o niente.
</p>

<p class="speaker">
<span class="smcap">Alfredo</span>
</p>

<p>
<i>(porgendogli la scatola)</i> Me ne ricordavo e ne
avevo comperati apposta.
</p>

<p class="speaker">
<span class="smcap">Il Duca</span>
</p>

<p>
<i>(scegliendo un sigaro)</i> Sì, un avana e una partita
a scacchi. Ecco quello che ti scroccherò spesso
e volentieri. Oltre il pranzo, beninteso.
</p>

<p class="speaker">
<span class="smcap">Alfredo</span>
</p>

<p>
Una partita a scacchi? Maurizio, hai sentito?
Una fortuna per te!
</p>

<p class="speaker">
<span class="smcap">Maurizio</span>
</p>

<p>
Cosa?
</p>

<p class="speaker">
<span class="smcap">Alfredo</span>
</p>

<p>
Lo zio è un forte giocatore di scacchi.
<span class="pagenum"><a id="Page_94"></a>[94]</span>
</p>

<p class="speaker">
<span class="smcap">Maurizio</span>
</p>

<p>
Be'?
</p>

<p class="speaker">
<span class="smcap">Alfredo</span>
</p>

<p>
Sei un accanito giocatore anche tu.
</p>

<p class="speaker">
<span class="smcap">Maurizio</span>
</p>

<p>
Io?!
</p>

<p class="speaker">
<span class="smcap">Alfredo</span>
</p>

<p>
Tu! Tu!
</p>

<p class="speaker">
<span class="smcap">Il Duca</span>
</p>

<p>
Perbacco! Un accanito scacchista? Simpaticissimo!
Ci misureremo.
</p>

<p class="speaker">
<span class="smcap">Alfredo</span>
</p>

<p>
Egli non chiede che di misurarsi. Su, su, Maurizio!
Coraggio! <i>(Al Duca)</i> Potrete giuocare agli
scacchi tutte le sere, zio.
</p>

<p class="speaker">
<span class="smcap">Maurizio</span>
</p>

<p>
Con me?!
</p>

<p class="speaker">
<span class="smcap">Alfredo</span>
</p>

<p>
Con me certamente no, perchè non li so giocare.
<span class="pagenum"><a id="Page_95"></a>[95]</span>
</p>

<p class="speaker">
<span class="smcap">Maurizio</span>
</p>

<p>
<i>(sperando ancora di sottrarsi)</i> Ma io li giuocavo
una volta.... Adesso, non sono più in esercizio....
Non potrei.
</p>

<p class="speaker">
<span class="smcap">Alfredo</span>
</p>

<p>
Zio, non gli credete. È una civetteria.
</p>

<p class="speaker">
<span class="smcap">Il Duca</span>
</p>

<p>
<i>(che si è già seduto presso la scacchiera)</i> Qua,
qua, mio degno avversario.
</p>

<p class="speaker">
<span class="smcap">Alfredo</span>
</p>

<p>
<i>(a Maurizio)</i> E tu non fumi? Prendi tu pure
un avana. <i>(Mettendogli la scatola fra le mani,
sottovoce, in fretta)</i> Non ti rifiutare, te ne prego.
Devo dire due parole a mia moglie. Se non mi
aiuti tu, chi vuoi che m'aiuti? <i>(Indi, levando la
voce come se continuasse un discorso)</i> E io... sempre
fedele alle mie sigarette. <i>(Cava di tasca il
portasigarette.)</i>
</p>

<p class="speaker">
<span class="smcap">Il Duca</span>
</p>

<p>
Un po' di fuoco, Alfredo.
</p>

<p class="speaker">
<span class="smcap">Alfredo</span>
</p>

<p>
Immediatamente.
<span class="pagenum"><a id="Page_96"></a>[96]</span>
</p>

<p class="speaker">
<span class="smcap">Claudia</span>
</p>

<p>
Me ne duole assai, ma sono costretta a pregarvi
di non fumare. Sento che il fumo mi farebbe un
po' male.
</p>

<p class="speaker">
<span class="smcap">Il Duca</span>
</p>

<p>
Per conto mio, ci rinunzio subito, Donna
Claudia.
</p>

<p class="speaker">
<span class="smcap">Alfredo</span>
</p>

<p>
Ma no, ma no. Piuttosto, andate a giocare nel
<i>fumoir</i>. Starete più raccolti. <i>(Tocca il bottone del
campanello.)</i>
</p>

<p class="speaker">
<span class="smcap">Il Duca</span>
</p>

<p>
Ah, sì! Questo è un benedetto giuoco per cui
non ci si raccoglie mai abbastanza.
</p>

<p class="speaker">
<span class="smcap">Maurizio</span>
</p>

<p>
<i>(sospirando di pazienza)</i> E raccogliamoci.
</p>

<p class="speaker">
<span class="smcap">Il servo</span>
</p>

<p>
<i>(entra dal fondo.)</i>
</p>

<p class="speaker">
<span class="smcap">Alfredo</span>
</p>

<p>
Accendete nel <i>fumoir</i>. E portate lì quella scacchiera.
<span class="pagenum"><a id="Page_97"></a>[97]</span>
</p>

<p class="speaker">
<span class="smcap">Il servo</span>
</p>

<p>
<i>(esce a sinistra, portando via la scacchiera.)</i>
</p>

<p class="speaker">
<span class="smcap">Il Duca</span>
</p>

<p>
<i>(alzandosi)</i> Siamo noi, intanto, Donna Claudia,
che dobbiamo chiedere perdono a voi. Avremmo
dovuto pensare che nelle vostre condizioni....
</p>

<p class="speaker">
<span class="smcap">Alfredo</span>
</p>

<p>
È la prima volta, per altro, che ella avverte di
non poter tollerare il fumo. Da oggi in poi, ci baderò.
<i>(A Claudia)</i> In casa, mia bella mammina,
non fumerò più.
</p>

<p class="speaker">
<span class="smcap">Il Duca</span>
</p>

<p>
Molto galante!
</p>

<p class="speaker">
<span class="smcap">Alfredo</span>
</p>

<p>
<i>(abbreviando)</i> Buon gioco, zio! Buon divertimento,
Maurizio!
</p>

<p class="speaker">
<span class="smcap">Maurizio</span>
</p>

<p>
Grazie tante!
</p>

<p class="speaker">
<span class="smcap">Il Duca</span>
</p>

<p>
<i>(presso la porta — a Maurizio)</i> Prego, caro avversario!...
<span class="pagenum"><a id="Page_98"></a>[98]</span>
</p>

<p class="speaker">
<span class="smcap">Maurizio</span>
</p>

<p>
Prego, prego, Duca....
</p>

<p class="speaker">
<span class="smcap">Il Duca</span>
</p>

<p>
<i>(via a sinistra.)</i>
</p>

<p class="speaker">
<span class="smcap">Alfredo</span>
</p>

<p>
<i>(sottovoce, in fretta)</i> Ti raccomando: fammelo
vincere.
</p>

<p class="speaker">
<span class="smcap">Maurizio</span>
</p>

<p>
Ma tu lo sai che lo star seduto dopo pranzo per
me è una catastrofe.
</p>

<p class="speaker">
<span class="smcap">Alfredo</span>
</p>

<p>
Giuoca all'in piedi.
</p>

<p class="speaker">
<span class="smcap">Maurizio</span>
</p>

<p>
Io non voglio, capisci, non voglio!
</p>

<p class="speaker">
<span class="smcap">Alfredo</span>
</p>

<p>
Ed è questa l'amicizia che hai per me e per mia
moglie?
</p>

<p class="speaker">
<span class="smcap">Il Duca</span>
</p>

<p>
<i>(di dentro, impaziente)</i> Signor Maurizio! Signor
Maurizio!
</p>

<p class="speaker">
<span class="smcap">Maurizio</span>
</p>

<p>
Uhm! <i>(Dando un pugno in aria, esce.)</i>
<span class="pagenum"><a id="Page_99"></a>[99]</span>
</p>

<h3>
SCENA III.
</h3>

<p class="center">
ALFREDO e CLAUDIA.
</p>

<p class="speaker">
<span class="smcap">Alfredo</span>
</p>

<p>
Desideravo di aver subito un colloquio con te.
<i>(Cerca di tenere un tono gentile, mite, cordiale.)</i>
Lo desideravo, perchè il tuo contegno, mia buona
Claudia, mi crea una posizione difficile. In tutto
ciò che fai e che dici dinanzi a mio zio, e specialmente
in tutte le parole che rivolgi a lui, c'è sempre
un non so che d'ironico, di acre e perfino d'insolente
che è... inopportuno. Mio zio non è un
rimbambito. Egli si è riavvicinato a noi per partecipare
alla festa della nostra famiglia, e questo riavvicinamento
è per noi — tu ne sei persuasa — un
bene, sotto tutti i rapporti. L'avvenire della nostra
creatura è assicurato. Noi potremo vivere con
essa e per essa nella sicurezza della sua prosperità.
Ma, viceversa, se mio zio dubitasse della nostra
gratitudine, se non vedesse in questa casa un
perfetto accordo, dovuto appunto alla più dolce
delle aspettazioni, noi saremmo liquidati.
</p>

<p class="speaker">
<span class="smcap">Claudia</span>
</p>

<p>
<i>(siede in silenzio. Il suo volto dice tutta l'amarezza
dell'anima sua e l'estremo sforzo della sua
prudenza.)</i>
</p>

<p class="speaker">
<span class="smcap">Alfredo</span>
</p>

<p>
<i>(accostandosi a lei)</i> D'altronde, perchè non dovremmo
mostrargli quel che è vero, quel che deve
<span class="pagenum"><a id="Page_100"></a>[100]</span>
essere vero. La diversità dei nostri temperamenti,
la tua austerità disdegnosa... avevano fatto un po'
assopire il mio cuore di marito innamorato. Io
avevo commessa qualche leggerezza, avevo avuto
qualche torto... Ma c'è sempre stata dentro di me
la nostalgia d'una più intima unione fra noi due.
Per dare un nuovo impulso al mio affetto, avevo
bisogno d'un figlio, sì, d'un figlio, che è poi il solo
vincolo che possa far combaciare anche due volontà,
due temperamenti diversi. Ed è per questo che
adesso l'accordo c'è. Dopo la sensazione di sorpresa
che ho avuto stamane e che tu hai certamente male
interpetrata, io ho sentito risvegliare il mio cuore,
l'ho sentito battere come accanto al tuo, insieme
col tuo. <i>(La circonda col braccio)</i> Via, Claudia!...
Non ti accorgi del mio mutamento? Non ti accorgi
che, oramai, io torno a essere... il marito innamorato
che ero? <i>(La bacia.)</i>
</p>

<p class="speaker">
<span class="smcap">Claudia</span>
</p>

<p>
<i>(levandosi con un atto di ribrezzo)</i> Ah, no!
</p>

<p class="speaker">
<span class="smcap">Alfredo</span>
</p>

<p>
Claudia!...
</p>

<p class="speaker">
<span class="smcap">Claudia</span>
</p>

<p>
No! No! No! Questa turpe commedia mi fa
nausea!
<span class="pagenum"><a id="Page_101"></a>[101]</span>
</p>

<p class="speaker">
<span class="smcap">Alfredo</span>
</p>

<p>
Silenzio, per carità! E rientra in te, Claudia,
rientra in te!
</p>

<p class="speaker">
<span class="smcap">Claudia</span>
</p>

<p>
Io avrei voluto parlarti con tranquillità, avrei
voluto annunziarti pacificamente la risoluzione ferma
e irremovibile di separarmi da te e d'andare
a vivere sola, lontana da tutti....
</p>

<p class="speaker">
<span class="smcap">Alfredo</span>
</p>

<p>
Tu sei un'insensata!
</p>

<p class="speaker">
<span class="smcap">Claudia</span>
</p>

<p>
Ma in poche ore mi si è così appesantita addosso
quest'afa pestifera di transazioni, di finzioni e
d'infamia, che non mi è più possibile nemmeno
di serbare una calma relativa, non mi è più possibile
di tacerti ancora quanto ti disprezzo. Io mi
sento soffocare! Io mi sento morire d'asfissia!
Aria! Aria!
</p>

<p class="speaker">
<span class="smcap">Alfredo</span>
</p>

<p>
Abbassa la voce, maledizione! <i>(Chiude in fretta
l'uscio a sinistra e torna a lei)</i> Abbassa la voce!
</p>

<p class="speaker">
<span class="smcap">Claudia</span>
</p>

<p>
<i>(in tono più sommesso come per una concessione)</i>
È completamente inutile, dunque, che tu ti
<span class="pagenum"><a id="Page_102"></a>[102]</span>
dia la pena di fingere e di mentire. Io ho deciso
di scavare un abisso fra me e te. E lo farò!
</p>

<p class="speaker">
<span class="smcap">Alfredo</span>
</p>

<p>
<i>(padroneggiandosi)</i> Senti, Claudia, non è questo
il momento di discutere la tua risoluzione.
Ciò che per ora devo chiedere alla tua... cortesia
è che tu mi risparmi adesso l'imbarazzo grave
d'uno scandalo, che, tutto sommato, tu non puoi
temere meno di me! Andiamo di là, Claudia....
Parleremo a nostro agio quando saremo soli in
casa.... Andiamo di là....
</p>

<p class="speaker">
<span class="smcap">Claudia</span>
</p>

<p>
E tu fidi nella certezza che io tema lo scandalo?
</p>

<p class="speaker">
<span class="smcap">Alfredo</span>
</p>

<p>
<i>(tentando di parer sempre mite e remissivo)</i>
Forse non lo temi. Non hai ragione di temerlo.
Sia pure. Ma una cosa è non temerlo e un'altra
è invocarlo a dirittura.
</p>

<p class="speaker">
<span class="smcap">Claudia</span>
</p>

<p>
Orbene, è proprio così! Io lo invoco! Io lo
voglio!
</p>

<p class="speaker">
<span class="smcap">Alfredo</span>
</p>

<p>
Ma nella tua ribellione, vedi, ci dev'essere un
errore di fatto, ci dev'essere un equivoco
<span class="pagenum"><a id="Page_103"></a>[103]</span>
</p>

<p class="speaker">
<span class="smcap">Claudia</span>
</p>

<p>
Nella mia ribellione c'è l'idea chiara ed esatta
di ciò che è stato e di ciò che sarà.
</p>

<p class="speaker">
<span class="smcap">Alfredo</span>
</p>

<p>
Appunto di questo ragioneremo.
</p>

<p class="speaker">
<span class="smcap">Claudia</span>
</p>

<p>
Ciò che è stato, te lo dico subito. <i>(Parla rapido
e concitato.)</i> Non erano trascorsi che pochi giorni
dalle nostre nozze e io comprendevo già che mi
avevi sposata per una capricciosa ostinazione di
uomo corrotto dal quale una fanciulla non s'era
lasciata prendere. La percezione della realtà incenerì
a un tratto il mio amore o quel sentimento che
avevo creduto amore. Eppure, rimasi al mio posto.
Non per omaggio alle convenzioni sociali e nemmeno
per rispetto al tuo nome che tu per il primo
non rispettavi: no, no!; ma perchè non volevo
rinunziare a un'ardente speranza, non volevo
rinunziare a un'ambizione che tutta mi teneva.
Io ero presa, ero dominata da un singolare istinto
di maternità, che andava assumendo le proporzioni
d'una necessità imprescindibile della mia vita
e che era sempre stata la guida, la luce, la fiamma
della mia esistenza! <i>(Più dolce)</i> Quando ero
bambina, carezzando le mie bambole, io costruivo
nella mia incoscienza qualche cosa che era assai
più della tenerezza infantile, di cui, a quell'età,
si circonda il giocattolo. E più tardi, mano mano
che la mia indole si è sviluppata, mano mano
che il tumulto vario del mondo mi ha investita,
<span class="pagenum"><a id="Page_104"></a>[104]</span>
una sola voce ho ben distinta, una sola voce m'è
parsa limpida e convincente: quella che mi parlava
della forza, della gioia e della gloria di sentirsi
madre! Io porto oramai in me l'oggetto di tutti
i miei sogni, di tutte le mie aspirazioni. Ho trionfato!
Ho trionfato! Posso denunziare la tua indegnità!
Posso respingerti come un intruso! Io basto
a me stessa. E non devo chiedere più nulla a
nessuno! Vattene.
</p>

<p class="speaker">
<span class="smcap">Alfredo</span>
</p>

<p>
<i>(vorrebbe inveire contro di lei, vorrebbe metterle
un bavaglio per costringerla a tacere; ma è lui
costretto a frenarsi e ad ingoiare la rabbia che
gli sale alla bocca.) (Una pausa.) (Indi, con un
sorriso bieco)</i> Dopo tutto, mia cara Claudia, questo
figlio, che già prima di nascere ti rende così
orgogliosa e così battagliera, è anche mio.
</p>

<p class="speaker">
<span class="smcap">Claudia</span>
</p>

<p>
<i>(seccamente)</i> Tu non lo credi che sia tuo.
</p>

<p class="speaker">
<span class="smcap">Alfredo</span>
</p>

<p>
Ti ho detto io di non crederlo?
</p>

<p class="speaker">
<span class="smcap">Claudia</span>
</p>

<p>
Non lo credi!
</p>

<p class="speaker">
<span class="smcap">Alfredo</span>
</p>

<p>
E se pure io non lo credessi o se appena ne
dubitassi, non ti affretteresti tu a protestare per
il tuo decoro?
<span class="pagenum"><a id="Page_105"></a>[105]</span>
</p>

<p class="speaker">
<span class="smcap">Claudia</span>
</p>

<p>
Il maggior decoro d'una donna al cospetto d'un
marito come te è di potergli dire: ti ho tradito!
</p>

<p class="speaker">
<span class="smcap">Alfredo</span>
</p>

<p>
<i>(fremendo e moderandosi con cinica dissimulazione)</i>
Questo lusso di audacia non m'impedisce
di credere che sia <i>mio</i> il figlio della donna che
porta il mio nome.
</p>

<p class="speaker">
<span class="smcap">Claudia</span>
</p>

<p>
La verità vera è un segreto che soltanto io posseggo!
</p>

<p class="speaker">
<span class="smcap">Alfredo</span>
</p>

<p>
Ma dove pretendi di arrivare, tu? Quale illusione
nascondi nella tua fatua impudenza?
</p>

<p class="speaker">
<span class="smcap">Claudia</span>
</p>

<p>
Voglio distaccare da te la mia creatura.
</p>

<p class="speaker">
<span class="smcap">Alfredo</span>
</p>

<p>
È una volontà pazza che la legge condanna a restare
nel mondo della tua immaginazione.
</p>

<p class="speaker">
<span class="smcap">Claudia</span>
</p>

<p>
Se mi sfidi, io saprò gridare a tutti che non sei
il padre di mio figlio!
<span class="pagenum"><a id="Page_106"></a>[106]</span>
</p>

<p class="speaker">
<span class="smcap">Alfredo</span>
</p>

<p>
E vorrai sopportare un giorno di sentirti rinfacciare
da lui d'averlo fatto nascere col marchio dell'adulterio?
</p>

<p class="speaker">
<span class="smcap">Claudia</span>
</p>

<p>
Gl'insegnerò io a non arrossirne. Per ora mi
preme di sottrarlo alla profanazione della tua
abiettezza, e sono pronta ad accusarmi.
</p>

<p class="speaker">
<span class="smcap">Alfredo</span>
</p>

<p>
Fortunatamente, il Codice non attribuisce alcun
valore alle confessioni di tal genere.
</p>

<p class="speaker">
<span class="smcap">Claudia</span>
</p>

<p>
E il tuo nome, la tua stirpe, il tuo... il tuo
onore... ti permetteranno di rassegnarti allo scandalo
che poc'anzi temevi? Ti permetteranno di
coprirti di ridicolo negando ciò che io affermerò?
E anche ammesso che ti ci rassegni, che importanza
ha il Codice nel caso nostro? Tu vuoi accettare una
paternità di cui non sei convinto per carpire del
danaro a un parente milionario. Ecco la profanazione
alla quale io mi oppongo! Sei tu sicuro che
la confessione mia non basterà a farti perdere la
partita?
</p>

<p class="speaker">
<span class="smcap">Alfredo</span>
</p>

<p>
<i>(offuscato dall'ira)</i> Non insistere, perdio, perchè,
quando tu ti ostinassi a volermi rovinare, io non
so che cosa accadrebbe. Un uomo, che è giunto
<span class="pagenum"><a id="Page_107"></a>[107]</span>
dove sono giunto io, non ha e non deve più avere
scrupoli di coscienza!
</p>

<p class="speaker">
<span class="smcap">Claudia</span>
</p>

<p>
<i>(invasa dalla paura, sbarrando gli occhi)</i> Alfredo!
</p>

<p class="speaker">
<span class="smcap">Alfredo</span>
</p>

<p>
Sì, io potrei essere capace dì tutto!...
</p>

<p class="speaker">
<span class="smcap">Claudia</span>
</p>

<p>
<i>(indietreggiando)</i> Di percuotermi, anche?!
</p>

<p class="speaker">
<span class="smcap">Alfredo</span>
</p>

<p>
Taci, te ne supplico!
</p>

<p class="speaker">
<span class="smcap">Claudia</span>
</p>

<p>
<i>(serrando al corpo le braccia incrociate come
per difendersi, grida:)</i> Sarebbe la distruzione!
<i>(Poi, gridando più forte:)</i> Portatemi via! Portatemi
via!
</p>

<p>
<i>(<span class="smcap">Il Duca</span> e <span class="smcap">Maurizio</span> accorrono.)</i>
</p>

<h3>
SCENA IV.
</h3>

<p class="center">
IL DUCA, MAURIZIO, CLAUDIA <i>e</i> ALFREDO.
</p>

<p class="speaker">
<span class="smcap">Alfredo</span>
</p>

<p>
No... nulla di grave, zio. Non vi spaventate.
Una crisi nervosa che....
</p>

<p class="speaker">
<span class="smcap">Claudia</span>
</p>

<p>
Non è vero! Egli mi ha minacciata di violenze
inaudite!
<span class="pagenum"><a id="Page_108"></a>[108]</span>
</p>

<p class="speaker">
<span class="smcap">Il Duca</span>
</p>

<p>
<i>(ad Alfredo)</i> Tu!
</p>

<p class="speaker">
<span class="smcap">Alfredo</span>
</p>

<p>
Zio, io conto sul vostro buon senso. Questa donna
è in preda a un accesso di follia, di cui mi sfugge
la causa. Ella vi dice e vi dirà delle cose enormi.
Ma sono certo che voi non le presterete fede.
</p>

<p class="speaker">
<span class="smcap">Claudia</span>
</p>

<p>
<i>(affannosamente, assorgendo, esaltandosi)</i> Duca
di Vigena, voi siete tornato tra noi per amore di
pace e di concordia?... Vi hanno ingannato! Io
vi giuro che detesto mio marito e che egli mi detesta.
Voi avete scelto a erede mio figlio come
continuatore della famiglia illustre a cui mio marito
appartiene? Ebbene, sappiatelo: mio marito
è convinto che questo figlio non è suo!
</p>

<p class="speaker">
<span class="smcap">Il Duca</span>
</p>

<p>
<i>(impetuosamente)</i> Un'accusa che voi respingete?!
</p>

<p class="speaker">
<span class="smcap">Claudia</span>
</p>

<p>
<i>(accesa di frenetica baldanza)</i> Se avessi voluto
respingerla non l'avrei rivelata a voi. Io sono qui
per confermarla, e nessuno la sosterrà con più
fervore di me!
</p>

<p class="speaker">
<span class="smcap">Alfredo</span>
</p>

<p>
<i>(con sfrontata temerità)</i> Non bisogna crederle,
zio! Io non ho mai sospettato di lei!
<span class="pagenum"><a id="Page_109"></a>[109]</span>
</p>

<p class="speaker">
<span class="smcap">Claudia</span>
</p>

<p>
<i>(incalzando)</i> Fino a stamane, mentre cercava di
riconquistare il vostro affetto raccontandovi i suoi
ravvedimenti e le mie virtù, egli mi faceva seguire,
mi faceva spiare; e un'ora fa ha dovuto avere la
certezza che appunto stamane io mi sono recata di
nascosto in casa d'un uomo! <i>(Siede affranta.)</i>
</p>

<p class="speaker">
<span class="smcap">Il Duca</span>
</p>

<p>
<i>(furente, ad Alfredo)</i> Dunque ti rassegnavi a tutto?!
</p>

<p class="speaker">
<span class="smcap">Maurizio</span>
</p>

<p>
Ah, vivaddio, io non devo permettere che la signora
marchesa si lasci andare al capriccio di accusarsi
così ingiustamente! Ella conta sulla mia
timidità? Ella conta sulla mia prudenza egoistica?
Ma io parlerò, perbacco! Io parlerò! Anche perchè,
dopo di aver parlato, mi sentirò meglio! È
proprio in casa mia che ella si è recata stamane.
Se la spia è stata diligente, Alfredo non può ignorare
ciò. Questa mattina, sì, la marchesa di Montefranco
mi ha onorato di una sua visita, per ragioni
che spiegherò più tardi se sarà utile e che
adesso sarebbero fraintese. Io non sono l'amante
della marchesa di Montefranco. Ecco quello che
per ora è necessario sapere. E lo affermo in perfetta
coscienza, impegnando la mia parola di gentiluomo.
</p>

<p class="speaker">
<span class="smcap">Alfredo</span>
</p>

<p>
<i>(che lo ha guardato dissimulando la sua completa
incredulità, si affretta ad aggiungere:)</i> È la
verità, zio!
<span class="pagenum"><a id="Page_110"></a>[110]</span>
</p>

<p class="speaker">
<span class="smcap">Il Duca</span>
</p>

<p>
<i>(ironicamente)</i> Ed era lui, infatti, il solo che ce
la potesse dire. <i>(Cambiando tono)</i> Io credo che da
quando esiste l'istituzione dell'infedeltà coniugale,
sia questa la prima volta che un marito si convince
che sua moglie non ha un amante esclusivamente
perchè è l'amante stesso che glielo garantisce.
</p>

<p class="speaker">
<span class="smcap">Maurizio</span>
</p>

<p>
Ma sono bene io che posso sapere di non esserlo!
</p>

<p class="speaker">
<span class="smcap">Il Duca</span>
</p>

<p>
Voi non fate che compiere, nel modo più rudimentale,
il vostro dovere, e cercate, se non altro, di
seguire la tradizione. Chi se ne guarda dal seguirla
è mio nipote. E me ne felicito molto con
lui. Egli è un innovatore! La prammatica gli suggeriva
di mettervi alla porta questa sera e di ammazzarvi,
possibilmente, domani....
</p>

<p class="speaker">
<span class="smcap">Maurizio</span>
</p>

<p>
Non ci mancherebbe altro!
</p>

<p class="speaker">
<span class="smcap">Il Duca</span>
</p>

<p>
<i>(continuando)</i> Ma chetatevi, perchè ciò non avverrà.
Egli, invece di pensare ad ammazzarvi, vi
ha chiamato in suo soccorso, e, tacitamente, vi ha
domandato: Sei l'amante di mia moglie? Voi gli
<span class="pagenum"><a id="Page_111"></a>[111]</span>
avete risposto di no. E tutto si è appianato. <i>(Diventando
sempre più solenne)</i> Il che significa che
sullo scandaloso teatro dell'odierno sfacelo morale,
dove perfino i più degeneri dei suoi pari, tra i disastri
del tappeto verde e quelli dei mercati usurarii,
tra il ludibrio della prostituzione profumata
e quello delle tresche, hanno saputo talvolta rappresentare
l'episodio tragico della loro decadenza
facendosi saltare le cervella in omaggio all'antica
purezza del blasone, egli, iniziatore della degenerazione
allegra, ha preferito fare del suo stemma
il simbolo del buon umore, l'insegna della più
grottesca comicità!
</p>

<p class="speaker">
<span class="smcap">Alfredo</span>
</p>

<p>
<i>(con risentimento)</i> Zio!
</p>

<p class="speaker">
<span class="smcap">Il Duca</span>
</p>

<p>
Vi proibisco di chiamarmi zio. Io sono stato
bensì per un giorno il vostro zimbello. Non saprei
rimproverarne voi. Ma ne chiedo scusa a me stesso.
E me ne vado. <i>(Rivolgendosi a Claudia)</i> Donna
Claudia....
</p>

<p class="speaker">
<span class="smcap">Claudia</span>
</p>

<p>
<i>(sorpresa che il Duca le rivolga la parola, si
alza rispettosamente.)</i>
</p>

<p class="speaker">
<span class="smcap">Il Duca</span>
</p>

<p>
Io..., superfluo il dirlo,.... non ho nessuna predilezione
per l'adulterio. Mi è sempre parso una cosa
<span class="pagenum"><a id="Page_112"></a>[112]</span>
abbastanza.... vile. Ma devo convenire che, nei
limiti inalterabili dell'errore, voi lo avete alquanto
nobilitato. Se tutti i mariti del bel numero fossero
come vostro marito, e se tutte le mogli adultere
fossero come voi, ho paura... ho paura... che l'adulterio...
finirebbe col piacermi. Vi saluto, Donna
Claudia. <i>(Fa un inchino.)</i>
</p>

<p class="speaker">
<span class="smcap">Claudia</span>
</p>

<p>
<i>(si inchina anche lei)</i> Duca.
</p>

<p class="speaker">
<span class="smcap">Il Duca</span>
</p>

<p>
<i>(esce dal fondo.)</i>
</p>

<h3>
SCENA V.
</h3>

<p class="center">
MAURIZIO, ALFREDO <i>e</i> CLAUDIA.
</p>

<p class="speaker">
<span class="smcap">Maurizio</span>
</p>

<p>
Ed ora, marchesa, spero che vi unirete a me
nel dare delle spiegazioni a vostro marito.
</p>

<p class="speaker">
<span class="smcap">Alfredo</span>
</p>

<p>
<i>(con la bile sulle labbra)</i> Io non ti chiedo nessuna
spiegazione e te ne dispenso.
</p>

<p class="speaker">
<span class="smcap">Maurizio</span>
</p>

<p>
Ma non me ne dispenso io.
<span class="pagenum"><a id="Page_113"></a>[113]</span>
</p>

<p class="speaker">
<span class="smcap">Alfredo</span>
</p>

<p>
Mi hai seccato.
</p>

<p class="speaker">
<span class="smcap">Maurizio</span>
</p>

<p>
Non mi pare.
</p>

<p class="speaker">
<span class="smcap">Alfredo</span>
</p>

<p>
Mi hai seccato!
</p>

<p class="speaker">
<span class="smcap">Maurizio</span>
</p>

<p>
<i>(vivacemente)</i> Io ripeto che non sono....
</p>

<p class="speaker">
<span class="smcap">Alfredo</span>
</p>

<p>
<i>(con maggiore vivacità)</i> Se tu non fossi l'amante
di mia moglie, saresti qualche cosa di peggio!
</p>

<p class="speaker">
<span class="smcap">Maurizio</span>
</p>

<p>
Tu impazzisci!
</p>

<p class="speaker">
<span class="smcap">Alfredo</span>
</p>

<p>
Saresti il traditore pettegolo e malvagio d'un
amico di vent'anni, senza nessuna attenuante!
</p>

<p class="speaker">
<span class="smcap">Maurizio</span>
</p>

<p>
Ma lasciami dire....
<span class="pagenum"><a id="Page_114"></a>[114]</span>
</p>

<p class="speaker">
<span class="smcap">Alfredo</span>
</p>

<p>
Io preferisco di non crederti tale! E, non per
fare della tragedia, come vorrebbe mio zio — perchè,
già, tanto, il farla con te sarebbe un bel <i>tour
de force</i> — , ma per essere pratico e spicciativo,
ti prego di risparmiare a me, da oggi innanzi,
l'incomodo della tua presenza.
</p>

<p class="speaker">
<span class="smcap">Maurizio</span>
</p>

<p>
Ah, questa è la conclusione? <i>(A Claudia)</i> Io ne
piglio una malattia! <i>(Poi, ad Alfredo)</i> Ma prima
di ammalarmi definitivamente e prima di lasciare
per sempre questa casa, giacchè ti fa tanto piacere
che io sia l'amante di tua moglie, mi affretto
a renderti felice, mi affretto a colmarti di gioia!
Sì, sì, io l'adoro, ella mi adora, noi ci adoriamo
come due pazzi sfrenati; e, se si continua di questo
passo, con l'aiuto della divina provvidenza,
andremo tutti e due al manicomio, dove ci adoreremo
con la camicia di forza. Il che sarà semplicemente
delizioso! E buona sera! <i>(Esce difilato.)</i>
<span class="pagenum"><a id="Page_115"></a>[115]</span>
</p>

<h3>
SCENA VI.
</h3>

<p class="center">
CLAUDIA, ALFREDO, IL SERVO.
</p>

<p class="speaker">
<span class="smcap">Alfredo</span>
</p>

<p>
Buffone! <i>(Breve pausa. Si stringe nelle spalle
cinicamente. Si avvia verso il fondo come per
uscire.)</i>
</p>

<p class="speaker">
<span class="smcap">Claudia</span>
</p>

<p>
Dunque?
</p>

<p class="speaker">
<span class="smcap">Alfredo</span>
</p>

<p>
<i>(si volta. Dopo un'altra pausa, con accento freddo
e secco)</i> Sta bene. Ci siete riuscita. Ci separeremo.
</p>

<p class="speaker">
<span class="smcap">Claudia</span>
</p>

<p>
Legalmente?
</p>

<p class="speaker">
<span class="smcap">Alfredo</span>
</p>

<p>
Legalmente.
</p>

<p class="speaker">
<span class="smcap">Claudia</span>
</p>

<p>
E la vostra paternità?
</p>

<p class="speaker">
<span class="smcap">Alfredo</span>
</p>

<p>
Riconosco che l'arbitra naturale siete voi. Voi
la negate; e quindi io la negherò.
<span class="pagenum"><a id="Page_116"></a>[116]</span>
</p>

<p class="speaker">
<span class="smcap">Claudia</span>
</p>

<p>
È quello che desidero. Ma dovrete esibire delle
prove convincenti.
</p>

<p class="speaker">
<span class="smcap">Alfredo</span>
</p>

<p>
Senza dubbio.
</p>

<p class="speaker">
<span class="smcap">Claudia</span>
</p>

<p>
<i>(riflettendo)</i> Quali?
</p>

<p class="speaker">
<span class="smcap">Alfredo</span>
</p>

<p>
Se non ce ne sono, bisognerà inventarne.
</p>

<p class="speaker">
<span class="smcap">Claudia</span>
</p>

<p>
Stabilirete... delle circostanze, delle date, dei
confronti....
</p>

<p class="speaker">
<span class="smcap">Alfredo</span>
</p>

<p>
Ma badate che anche per inventare queste prove
io non potrò che lasciarmi dirigere da voi, perchè
i confronti, le date, le circostanze, si devono coordinare
a un fatto molto intimo... di cui soltanto
voi possedete il «<span class="smcap">SEGRETO</span>». È il trionfo delle vostre
idee.
</p>

<p class="speaker">
<span class="smcap">Claudia</span>
</p>

<p>
E allora?
<span class="pagenum"><a id="Page_117"></a>[117]</span>
</p>

<p class="speaker">
<span class="smcap">Alfredo</span>
</p>

<p>
Ci metteremo d'accordo.
</p>

<p class="speaker">
<span class="smcap">Claudia</span>
</p>

<p>
Vogliamo parlare adesso?
</p>

<p class="speaker">
<span class="smcap">Alfredo</span>
</p>

<p>
Parliamo adesso.
</p>

<p class="speaker">
<span class="smcap">Claudia</span>
</p>

<p>
<i>(tocca il bottone del campanello.)</i>
</p>

<p class="speaker">
<span class="smcap">Il servo</span>
</p>

<p>
<i>(comparisce subito dal fondo.)</i>
</p>

<p class="speaker">
<span class="smcap">Claudia</span>
</p>

<p>
Non siamo in casa per nessuno.
</p>

<p class="speaker">
<span class="smcap">Il servo</span>
</p>

<p>
<i>(via.)</i>
</p>

<p class="speaker">
<span class="smcap">Claudia</span>
</p>

<p>
<i>(siede presso un tavolino.)</i>
</p>

<p class="speaker">
<span class="smcap">Alfredo</span>
</p>

<p>
<i>(paziente, prende una sigaretta, l'accende. Poi
siede dirimpetto a Claudia)</i> Sono a voi.
<span class="pagenum"><a id="Page_118"></a>[118]</span>
</p>

<p class="speaker">
<span class="smcap">Claudia</span>
</p>

<p>
<i>(con un lieve gesto, severamente avverte)</i> Prego....
</p>

<p class="speaker">
<span class="smcap">Alfredo</span>
</p>

<p>
È vero, sì! <i>(Getta via la sigaretta.)</i>
</p>

<p class="center pad1">
<i>(Sipario.)</i>
</p>
</div>

<div class="chapter">
<p>
<span class="pagenum"><a id="Page_119"></a>[119]</span>
</p>

<h2><a id="terzo"></a>
ATTO TERZO.
</h2>

<p>
<i>In campagna. — È il pomeriggio di una bella
giornata settembrina. Una camera spaziosa nitida,
gaia, piena di aria e di luce. L'ambiente
è quasi rusticano, ma raggentilito da una signorilità
semplice e modesta. — Una porta a destra,
una porta a sinistra. Un'altra porta, molto
ampia, a due battenti, si apre nel mezzo della
parete in fondo e scopre il verde scintillante di
un pergolato. A poca distanza dalla porta, tra
il fogliame della vigna, spicca la tinta biancastra
del parapetto d'un pozzo e mettono un luccichìo più
vivo la secchia tersa e la carrucola che pende
dal ferro arcuato. — Un finestrone è accanto all'uscio
di fondo e s'apre anch'esso sulla vigna. La
camera è mobiliata per le bisogne domestiche.
Una credenza carica di stoviglie, di biancheria,
di posate. Qualche stipo, qualche pianta di rosa
in un vaso grezzo. Una piccola tavola per il desco.
Una tavola grande coperta da un panno bianco,
e sopra di essa alcune scatole in cui sono ammonticchiati
bavaglini, camicine, cuffiette. Accanto
a questa tavola, un cestino da lavoro.</i>
</p>

<p>
<span class="pagenum"><a id="Page_120"></a>[120]</span>
</p>

<h3>
SCENA I.
</h3>

<p class="center">
CLAUDIA <i>e</i> TERESINA.
</p>

<p class="speaker">
<span class="smcap">Claudia</span>
</p>

<p>
<i>(in piedi presso la tavola coperta dal panno
bianco, vi stende su nastrini, tulle, mussola. È
sola. Chiama:)</i> Teresina!
</p>

<p class="speaker">
<span class="smcap">Teresina</span>
</p>

<p>
<i>(di dentro)</i> Signora!
</p>

<p class="speaker">
<span class="smcap">Claudia</span>
</p>

<p>
Che non sia freddo addirittura cotesto ferro.
</p>

<p class="speaker">
<span class="smcap">Teresina</span>
</p>

<p>
<i>(entra portando un ferro da stirare. Lo accosta
un po' alla faccia)</i> Per stirare robetta leggera,
basta com'è.
</p>

<p class="speaker">
<span class="smcap">Claudia</span>
</p>

<p>
Dammi.
</p>

<p class="speaker">
<span class="smcap">Teresina</span>
</p>

<p>
Faccio io. So fare. Voi vi affaticate troppo.
<span class="pagenum"><a id="Page_121"></a>[121]</span>
</p>

<p class="speaker">
<span class="smcap">Claudia</span>
</p>

<p>
Ma di che t'impicci, tu? Non sono mica ammalata,
per tua norma. <i>(Prende il ferro, lo strofina
sopra una pietra che è sulla tavola e stira accuratamente.)</i>
</p>

<p class="speaker">
<span class="smcap">Teresina</span>
</p>

<p>
Un poco ammalata, siete. Ieri, per esempio....
</p>

<p class="speaker">
<span class="smcap">Claudia</span>
</p>

<p>
Che ne sai di ieri?
</p>

<p class="speaker">
<span class="smcap">Teresina</span>
</p>

<p>
Si vedeva.
</p>

<p class="speaker">
<span class="smcap">Claudia</span>
</p>

<p>
<i>(stirando)</i> Non c'era niente da vedere, hai capito?
</p>

<p class="speaker">
<span class="smcap">Teresina</span>
</p>

<p>
Avevate la faccia come la carta che era una
pietà a guardarvi!
</p>

<p class="speaker">
<span class="smcap">Claudia</span>
</p>

<p>
Ma che me ne importa di ieri se oggi sto benissimo?
Sto meglio di te, sai.
<span class="pagenum"><a id="Page_122"></a>[122]</span>
</p>

<p class="speaker">
<span class="smcap">Teresina</span>
</p>

<p>
E no! Tutte le donne sono un po' malate quando
fanno i figliuoli.
</p>

<p class="speaker">
<span class="smcap">Claudia</span>
</p>

<p>
Vorrei sapere chi te le insegna queste sciocchezze!
</p>

<p class="speaker">
<span class="smcap">Teresina</span>
</p>

<p>
Il curato.
</p>

<p class="speaker">
<span class="smcap">Claudia</span>
</p>

<p>
Mi meraviglio di lui che parla di certe cose alle
ragazze.
</p>

<p class="speaker">
<span class="smcap">Teresina</span>
</p>

<p>
Ce ne parla a fin di bene. Egli ci dice sempre
che il fare figliuoli è una malattia. <i>(Imitando
la voce del curato)</i> «State attente, ragazze, state
attente a non cadere in peccato. Fatelo almeno
per la salute.»
</p>

<p class="speaker">
<span class="smcap">Claudia</span>
</p>

<p>
<i>(sorridendo)</i> Se dice così, dice giusto. Ma resta
a capire quand'è che si cade in peccato.
</p>

<p class="speaker">
<span class="smcap">Teresina</span>
</p>

<p>
Da noi, non si cade in peccato solamente quando
ci si marita. Ho da riscaldarlo un altro ferro?
<span class="pagenum"><a id="Page_123"></a>[123]</span>
</p>

<p class="speaker">
<span class="smcap">Claudia</span>
</p>

<p>
No, grazie, non mi serve. Apparecchia piuttosto
e pensa a darmi da pranzo.
</p>

<p class="speaker">
<span class="smcap">Teresina</span>
</p>

<p>
Ho già messo a cuocere i ceci.
</p>

<p class="speaker">
<span class="smcap">Claudia</span>
</p>

<p>
Mi dai la buona minestra paesana?
</p>

<p class="speaker">
<span class="smcap">Teresina</span>
</p>

<p>
Quella vi do. <i>(Apparecchiando la tavola per il
pranzo, indugia ogni tanto a parlare.)</i> Vi piace?
</p>

<p class="speaker">
<span class="smcap">Claudia</span>
</p>

<p>
Molto. E mi ti raccomando per la carne, Teresina.
Ricòrdati che devo mangiarne spesso; e tenera
ha da essere.
</p>

<p class="speaker">
<span class="smcap">Teresina</span>
</p>

<p>
Don Fabiuccio Nasti, che nella macelleria del
padre comanda lui, me n'ha portato un tocco da
fare alla cacciatora, tenero come il burro.
</p>

<p class="speaker">
<span class="smcap">Claudia</span>
</p>

<p>
Un quarto di chilo?
<span class="pagenum"><a id="Page_124"></a>[124]</span>
</p>

<p class="speaker">
<span class="smcap">Teresina</span>
</p>

<p>
Pago sempre per tanto; ma siccome lui amoreggia
con me, io ne profitto e me ne prendo di più.
</p>

<p class="speaker">
<span class="smcap">Claudia</span>
</p>

<p>
Ciò non va bene.
</p>

<p class="speaker">
<span class="smcap">Teresina</span>
</p>

<p>
Io me lo sposo.
</p>

<p class="speaker">
<span class="smcap">Claudia</span>
</p>

<p>
E che vuol dire che te lo sposi?
</p>

<p class="speaker">
<span class="smcap">Teresina</span>
</p>

<p>
Vuol dire... che gli darò più di quello che ho
preso.
</p>

<p class="speaker">
<span class="smcap">Claudia</span>
</p>

<p>
E della malattia, non ne hai paura?
</p>

<p class="speaker">
<span class="smcap">Teresina</span>
</p>

<p>
Eh! Presto o tardi ci si ha da passare, penso
io. Siamo donne per questo.
</p>

<p class="speaker">
<span class="smcap">Claudia</span>
</p>

<p>
Hai ragione. <i>(Ha finito di stirare. Raccoglie e
piega i nastrini, il tulle, la mussola.)</i> È vero che
la Madonna di Roccaromita protegge le mamme?...
<span class="pagenum"><a id="Page_125"></a>[125]</span>
</p>

<p class="speaker">
<span class="smcap">Teresina</span>
</p>

<p>
Sì che le protegge. Avete fatto bene a venirvene
a Roccaromita.
</p>

<p class="speaker">
<span class="smcap">Claudia</span>
</p>

<p>
Ma io <i>(dissimulando)</i>... non ne sapevo nulla.
Ci sono venuta perchè qui ho trovato da acquistare
questa casetta per pochi soldi.
</p>

<p class="speaker">
<span class="smcap">Teresina</span>
</p>

<p>
La Provvidenza vi aiuta.
</p>

<p class="speaker">
<span class="smcap">Claudia</span>
</p>

<p>
<i>(animandosi)</i> Certo che mi aiuta! <i>(Il suo viso
si contrae un poco. Ella si sorregge a una sedia.)</i>
</p>

<p class="speaker">
<span class="smcap">Teresina</span>
</p>

<p>
Lo vedete?!...
</p>

<p class="speaker">
<span class="smcap">Claudia</span>
</p>

<p>
No, no, t'inganni.
</p>

<p class="speaker">
<span class="smcap">Teresina</span>
</p>

<p>
<i>(si affretta a soccorrerla.)</i>
</p>

<p class="speaker">
<span class="smcap">Claudia</span>
</p>

<p>
Ma no.... Inezie! <i>(Un silenzio.) (Siede.) (Le passa
sulla fronte come un'ombra. Indi scuote la testa.
<span class="pagenum"><a id="Page_126"></a>[126]</span>
Si rianima.)</i> Ecco. Più niente. <i>(Si dispone
ad agucchiare</i>.)
</p>

<p class="speaker">
<span class="smcap">Teresina</span>
</p>

<p>
<i>(terminando di apparecchiar la tavola)</i> Frutta
ne ho da comperare?
</p>

<p class="speaker">
<span class="smcap">Claudia</span>
</p>

<p>
E guarda! Abbiamo lì quel po' po' di uva moscadella.
</p>

<p class="speaker">
<span class="smcap">Teresina</span>
</p>

<p>
Se la nuova massaia non se ne dispiace....
</p>

<p class="speaker">
<span class="smcap">Claudia</span>
</p>

<p>
Non può dispiacersene. L'uso di questa piccola
vigna me lo sono riserbato per me.
</p>

<p class="speaker">
<span class="smcap">Teresina</span>
</p>

<p>
Allora ve li colgo due grappoletti maturi?
</p>

<p class="speaker">
<span class="smcap">Claudia</span>
</p>

<p>
<i>(festosamente)</i> Io! Io! <i>(Si alza e corre al pergolato.)</i>
</p>

<p class="speaker">
<span class="smcap">Teresina</span>
</p>

<p>
<i>(curiosando, tocca e guarda i nastri, i merletti,
le cuffiette, le camicine, i bavaglini già cuciti.)</i> Gli
fate un corredo coi fiocchi al piccino!
<span class="pagenum"><a id="Page_127"></a>[127]</span>
</p>

<p class="speaker">
<span class="smcap">Claudia</span>
</p>

<p>
<i>(dal pergolato, mentre sceglie i grappoli da cogliere)</i>
Non guastare, Teresa.
</p>

<p class="speaker">
<span class="smcap">Teresina</span>
</p>

<p>
Non guasto, no. <i>(Continuando a guardare)</i> Ma,
perchè poi tanto tempo prima?
</p>

<p class="speaker">
<span class="smcap">Claudia</span>
</p>

<p>
Com'è bionda! Sembra tutta sparsa di polvere
d'oro. <i>(Tornando con i grappoli in mano e assaggiando
qualche chicco d'uva)</i> E com'è dolce! Prendi,
Teresa.
</p>

<p class="speaker">
<span class="smcap">Teresina</span>
</p>

<p>
<i>(stacca anche lei qualche chicco e gusta.)</i> Dolce
assai.
</p>

<p class="speaker">
<span class="smcap">Claudia</span>
</p>

<p>
<i>(mette l'uva sulla tavola da pranzo e si asciuga
le dita alla tovaglia.)</i>
</p>

<p class="speaker">
<span class="smcap">Teresina</span>
</p>

<p>
<i>(con riflessione)</i>... A voi che ve ne pare? Sarà
un maschio o sarà una femmina?
</p>

<p class="speaker">
<span class="smcap">Claudia</span>
</p>

<p>
<i>(stringendosi nelle spalle, tutta sorrisi in volto)</i>
Mah! <i>(Siede presso il cestino.)</i>
<span class="pagenum"><a id="Page_128"></a>[128]</span>
</p>

<p class="speaker">
<span class="smcap">Teresina</span>
</p>

<p>
Non ce l'avete messa l'intenzione?
</p>

<p class="speaker">
<span class="smcap">Claudia</span>
</p>

<p>
<i>(infilando l'ago)</i> No.
</p>

<p class="speaker">
<span class="smcap">Teresina</span>
</p>

<p>
Quando sarà il momento, io ce la metterò, perchè
il primo figlio lo voglio maschio.
</p>

<p class="speaker">
<span class="smcap">Claudia</span>
</p>

<p>
<i>(cominciando a ornare una cuffietta)</i> E se lo sposo
ce ne metterà un'altra?
</p>

<p class="speaker">
<span class="smcap">Teresina</span>
</p>

<p>
L'intenzione dell'uomo non conta!
</p>

<p class="speaker">
<span class="smcap">Claudia</span>
</p>

<p>
Ah no? <i>(Si volta e la guarda.)</i> E questo chi te
l'ha insegnato?
</p>

<p class="speaker">
<span class="smcap">Teresina</span>
</p>

<p>
Nessuno. Lo so da me.
</p>

<p class="center pad1">
<i>(Si odono di dentro tre colpi alla porta.)</i>
</p>

<p class="speaker">
<span class="smcap">Claudia</span>
</p>

<p>
Picchiano, Teresa. Sono tre colpi. Sarà il signor
Maurizio.
<span class="pagenum"><a id="Page_129"></a>[129]</span>
</p>

<p class="speaker">
<span class="smcap">Teresina</span>
</p>

<p>
Vado. <i>(Esce a sinistra.)</i>
</p>

<p class="center pad1">
<i>(Un silenzio.)</i>
</p>

<p class="speaker">
<span class="smcap">Teresina</span>
</p>

<p>
<i>(senza comparire, dalla stanza attigua)</i> È lui: il
signor Maurizio.
</p>

<p class="speaker">
<span class="smcap">Claudia</span>
</p>

<p>
<i>(celiando)</i> La marchesa non riceve.
</p>

<h3>
SCENA II.
</h3>

<p class="center">
CLAUDIA <i>e</i> MAURIZIO
</p>

<p class="speaker">
<span class="smcap">Maurizio</span>
</p>

<p>
<i>(porta gli occhiali verdi. Indossa un costume dalle
tinte gaiette e un paltoncino col bavero alzato. Entrando:)</i>
Riceviate o no, io sono qua.
</p>

<p class="speaker">
<span class="smcap">Claudia</span>
</p>

<p>
Ancora?!
</p>

<p class="speaker">
<span class="smcap">Maurizio</span>
</p>

<p>
Come <i>ancora</i>? È un pezzo che non mi vedete.
<span class="pagenum"><a id="Page_130"></a>[130]</span>
</p>

<p class="speaker">
<span class="smcap">Claudia</span>
</p>

<p>
Da ieri l'altro.
</p>

<p class="speaker">
<span class="smcap">Maurizio</span>
</p>

<p>
Ma non da ieri. Ce n'era abbastanza per credere
che voi aveste il più vivo desiderio di vedermi.
</p>

<p class="speaker">
<span class="smcap">Claudia</span>
</p>

<p>
Venite qua. Sedete. <i>(Gli porge la mano, che Maurizio
stringe con tutt'e due le sue.)</i>
</p>

<p class="speaker">
<span class="smcap">Maurizio</span>
</p>

<p>
<i>(piglia una sedia e sta per sedere accanto al cestino.)</i>
</p>

<p class="speaker">
<span class="smcap">Claudia</span>
</p>

<p>
Toglietevi, per favore, quel paltò, quegli occhiali....
Siete opprimente così imbacuccato!
</p>

<p class="speaker">
<span class="smcap">Maurizio</span>
</p>

<p>
Gli occhiali me li tolgo subito, perchè qui dentro,
se Dio vuole, polvere non ce n'è. Ma quella
strada maestra!... L'altro ieri mi sono rovinato
gli occhi. Guardate qui. <i>(Allargando le palpebre con
le dita)</i> Ho una minaccia di congiuntivite! Lasciare
le strade maestre in quello stato è un'infamia! Ma
che cosa fanno i consiglieri della Provincia? Che
cosa fanno i deputati? Che cosa fanno i ministri?
<i>(Siede.)</i>
<span class="pagenum"><a id="Page_131"></a>[131]</span>
</p>

<p class="speaker">
<span class="smcap">Claudia</span>
</p>

<p>
E il paltò?
</p>

<p class="speaker">
<span class="smcap">Maurizio</span>
</p>

<p>
No. Vi domando perdono, ma il paltò, per ora,
mi abbisogna. Ho fatto di corsa quest'ultimo tratto
di via, che mi sembra il Calvario, e, se non mi
sbaglio, sono un tantino sudato. Aggiungete poi
che questa non è mica una camera: è una ghiacciaia.
</p>

<p class="speaker">
<span class="smcap">Claudia</span>
</p>

<p>
Potevate fare a meno di correre.
</p>

<p class="speaker">
<span class="smcap">Maurizio</span>
</p>

<p>
Eh!... Di tante cose si potrebbe fare a meno!
</p>

<p class="speaker">
<span class="smcap">Claudia</span>
</p>

<p>
Per esempio?
</p>

<p class="speaker">
<span class="smcap">Maurizio</span>
</p>

<p>
Per esempio, di venire fin quassù tre volte la settimana.
</p>

<p class="speaker">
<span class="smcap">Claudia</span>
</p>

<p>
Perchè ci venite?
<span class="pagenum"><a id="Page_132"></a>[132]</span>
</p>

<p class="speaker">
<span class="smcap">Maurizio</span>
</p>

<p>
Io non lo so.
</p>

<p class="speaker">
<span class="smcap">Claudia</span>
</p>

<p>
<i>(ridendo un po')</i> Ah, ah, ah!
</p>

<p class="speaker">
<span class="smcap">Maurizio</span>
</p>

<p>
Che c'è da ridere?
</p>

<p class="speaker">
<span class="smcap">Claudia</span>
</p>

<p>
Ricordavo... le tre volte la settimana di Olghina:
lunedì, mercoledì e venerdì.
</p>

<p class="speaker">
<span class="smcap">Maurizio</span>
</p>

<p>
Ma che confusione fate!
</p>

<p class="speaker">
<span class="smcap">Claudia</span>
</p>

<p>
<i>(graziosamente, dopo una pausa)</i> Come sta?
</p>

<p class="speaker">
<span class="smcap">Maurizio</span>
</p>

<p>
Sta bene. Credo che stia bene.
</p>

<p class="speaker">
<span class="smcap">Claudia</span>
</p>

<p>
Sempre... tre volte la settimana?
</p>

<p class="speaker">
<span class="smcap">Maurizio</span>
</p>

<p>
No, no.
<span class="pagenum"><a id="Page_133"></a>[133]</span>
</p>

<p class="speaker">
<span class="smcap">Claudia</span>
</p>

<p>
Due volte?
</p>

<p class="speaker">
<span class="smcap">Maurizio</span>
</p>

<p>
Nemmeno.
</p>

<p class="speaker">
<span class="smcap">Claudia</span>
</p>

<p>
Una sola?!... Povero Maurizio!
</p>

<p class="speaker">
<span class="smcap">Maurizio</span>
</p>

<p>
<i>(con comico risentimento di uomo offeso nel suo
amor proprio maschile)</i> Vi prego di credere, Donna
Claudia....
</p>

<p class="speaker">
<span class="smcap">Claudia</span>
</p>

<p>
Andiamo, non vi arrabbiate con me, chè anzi io
mi compiaccio di sapervi divenuto più saggio.
</p>

<p class="speaker">
<span class="smcap">Maurizio</span>
</p>

<p>
Più saggio!... Chi può dirlo poi se sia precisamente
saggezza? La verità è che tutta questa storia
mi ha scombussolato. Ci pensate, voi, a quel che
mi capita? Quando verrà pronunziata la sentenza
di separazione tra voi e vostro marito non ci sarà
un cane che non avrà la convinzione ch'io sia il
vostro amante e anche il.... Mi capite, eh?
</p>

<p class="speaker">
<span class="smcap">Claudia</span>
</p>

<p>
La vedete questa cuffiettina com'è caruccia?
<span class="pagenum"><a id="Page_134"></a>[134]</span>
</p>

<p class="speaker">
<span class="smcap">Maurizio</span>
</p>

<p>
La vedo, sì, la vedo.
</p>

<p class="speaker">
<span class="smcap">Claudia</span>
</p>

<p>
È un amore!
</p>

<p class="speaker">
<span class="smcap">Maurizio</span>
</p>

<p>
È tanto caruccia, ma datemi retta. Non si
tratta d'una bazzecola. È un fatto d'una gravità
singolare, singolarissima. Io sarò in una falsa posizione
vita natural durante.
</p>

<p class="speaker">
<span class="smcap">Claudia</span>
</p>

<p>
<i>(con la massima calma, lavorando a un'altra
cuffietta)</i> Il vostro nome non verrà fuori. Voi sareste
forse indiziato se ci fosse un sincero dibattito
in tribunale. Invece, no, sarà tutta una mirabile
finzione, perchè mio marito ed io ci siamo messi
d'accordo.
</p>

<p class="speaker">
<span class="smcap">Maurizio</span>
</p>

<p>
Ma visto che di accordo avete stabilito di dimostrare
che vostro figlio non è suo, il naturale candidato
alla paternità ho il piacere di essere io. È
chiaro.
</p>

<p class="speaker">
<span class="smcap">Claudia</span>
</p>

<p>
<i>(senza darsi nessuna pena)</i> Ma no!
<span class="pagenum"><a id="Page_135"></a>[135]</span>
</p>

<p class="speaker">
<span class="smcap">Maurizio</span>
</p>

<p>
Sentite, Donna Claudia, questo figlio deve averlo
fatto qualcuno.
</p>

<p class="speaker">
<span class="smcap">Claudia</span>
</p>

<p>
<i>(con un sorrisetto bonario)</i> Ecco quello che vi
nego.
</p>

<p class="speaker">
<span class="smcap">Maurizio</span>
</p>

<p>
<i>(scattando in piedi e levando la voce)</i> Quando si
arrivano a dire di simili enormità, non c'è più nulla
a sperare dalla logica umana!
</p>

<p class="speaker">
<span class="smcap">Claudia</span>
</p>

<p>
<i>(graziosissimamente)</i> Non urlate, Nunù, perchè
gli urli mi guastano l'appetito.
</p>

<p class="speaker">
<span class="smcap">Maurizio</span>
</p>

<p>
Chi è Nunù?
</p>

<p class="speaker">
<span class="smcap">Claudia</span>
</p>

<p>
<i>(rifacendo le voci e i gesti del primo atto)</i> «Addio
Ninì» — «Addio Nunù». <i>(Ride.)</i>
</p>

<p class="speaker">
<span class="smcap">Maurizio</span>
</p>

<p>
<i>(rammentandosi)</i> Ah!... Ve ne ricordate? <i>(Facendosi
serio)</i> E da allora, purtroppo, sono cominciati
i guai!
<span class="pagenum"><a id="Page_136"></a>[136]</span>
</p>

<p class="speaker">
<span class="smcap">Claudia</span>
</p>

<p class="center pad1">
<i>(ride più forte.)</i>
</p>

<p class="speaker">
<span class="smcap">Maurizio</span>
</p>

<p>
Ma voi ridete sempre, Donna Claudia!
</p>

<p class="speaker">
<span class="smcap">Claudia</span>
</p>

<p>
O Dio! Non dovrei ridere neppure pensando a
quel servo imbecille, che, secondo voi, riconoscendomi
per la marchesa di Montefranco, mi avrebbe
terribilmente compromessa? Vedete come sono mutate
le cose. Adesso, voi medesimo venite quassù,
da me..., tre volte la settimana, affrontando la
polvere, il caldo, il freddo, il vento, e mi compromettete
con la più spensierata disinvoltura.
</p>

<p class="speaker">
<span class="smcap">Maurizio</span>
</p>

<p>
<i>(sedendo di nuovo)</i> Voi scherzate, e intanto vi
assicuro che, più o meno, queste stesse parole io
me le dico senza punto scherzare, quando ci penso.
Non è proprio della compromissione ufficiale che
io mi preoccupo. Oramai, quella lì è un incidente
esaurito. Ma c'è una compromissione di altro genere....
</p>

<p class="speaker">
<span class="smcap">Claudia</span>
</p>

<p>
Che riguarda voi e me?
<span class="pagenum"><a id="Page_137"></a>[137]</span>
</p>

<p class="speaker">
<span class="smcap">Maurizio</span>
</p>

<p>
<i>(facendosi sempre più serio)</i> No, riguarda me solo.
Perchè, sappiatelo, <i>(con vibrazione malcontenuta)</i>...
non tutti gli uomini sono come sembrano!...
</p>

<p class="speaker">
<span class="smcap">Claudia</span>
</p>

<p>
Bella novità!
</p>

<p class="speaker">
<span class="smcap">Maurizio</span>
</p>

<p>
Io sembro un vecchio fannullone, un vile cultore
del proprio benessere, di quel benessere mediocre
e pedestre che non corre nessun rischio in mezzo
agli urti, alle grida, alle afflizioni, alle lagrime dell'umanità
sofferente, e che, d'altra parte, non aspira
alle grandi gioie, ai godimenti supremi, e non
li rasenta mai. Io sembro un uomo fatto con la
ricetta: tanto di prudenza, tanto d'indifferenza,
tanto di bontà, tanto di debolezza, tanto di virtù
e tanto di vizio, e il tutto mescolato bene e riscaldato
a bagnomaria. Io sembro, insomma, e sono
forse stato, ne convengo, la negazione di ciò che
rende la vita molto bella o molto brutta, di ciò che
la rende movimentata e profonda, di ciò che la
distrugge e la ravviva, che l'abbassa fino al fango
o la eleva sino al Cielo: <i>(con uno slancio d'entusiasmo)</i>
ma io, Donna Claudia....
</p>

<p class="speaker">
<span class="smcap">Claudia</span>
</p>

<p>
<i>(interrompendolo apposta e mostrandogli la seconda
cuffietta)</i> Vi piace quest'altra col nastrinuccio
celeste?
</p>

<p class="center pad1">
<i>(Una breve pausa.)</i>
</p>

<p>
<span class="pagenum"><a id="Page_138"></a>[138]</span>
</p>

<p class="speaker">
<span class="smcap">Maurizio</span>
</p>

<p>
<i>(dissimulando un po' di tristezza interiore)</i> Sì,
mi piace.
</p>

<p class="speaker">
<span class="smcap">Claudia</span>
</p>

<p>
Ce n'è di tutti i gusti. Guardate! Guardate!
<i>(Prende la scatola riboccante di cuffiette.)</i>
</p>

<p class="speaker">
<span class="smcap">Maurizio</span>
</p>

<p>
Difatti, ce n'è moltissime.
</p>

<p class="speaker">
<span class="smcap">Claudia</span>
</p>

<p>
E ce ne saranno anche di più.
</p>

<p class="speaker">
<span class="smcap">Maurizio</span>
</p>

<p>
Ma, tanto per sapere, quanti figliuoli contate di
mettere al mondo in una sola volta?
</p>

<p class="speaker">
<span class="smcap">Claudia</span>
</p>

<p>
<i>(con tenerezza soave)</i> Uno, mio buono Maurizio,
che sarà tutto il mio mondo!
</p>

<p class="speaker">
<span class="smcap">Maurizio</span>
</p>

<p>
Ecco.... Quando dite queste cose, con quella voce,
con quel certo non so che di dolce e di commovente...,
è un affare serio! Io ne piglio....
<span class="pagenum"><a id="Page_139"></a>[139]</span>
</p>

<p class="speaker">
<span class="smcap">Claudia</span>
</p>

<p>
Una malattia!
</p>

<p class="speaker">
<span class="smcap">Maurizio</span>
</p>

<p>
<i>(La commozione quasi lo vince suo malgrado)</i>
No! Donna Claudia, devo convenire... che ne piglio
un poco di buona salute.
</p>

<h3>
SCENA III.
</h3>

<p class="center">
CLAUDIA, MAURIZIO <i>e</i> TERESINA.
</p>

<p class="speaker">
<span class="smcap">Teresina</span>
</p>

<p>
<i>(di dentro)</i> Signora! <i>(E tossisce come per meglio
avvertire della sua presenza.)</i>
</p>

<p class="speaker">
<span class="smcap">Claudia</span>
</p>

<p>
Cosa c'è?
</p>

<p class="speaker">
<span class="smcap">Teresina</span>
</p>

<p>
<i>(di dentro)</i> Posso entrare?
</p>

<p class="speaker">
<span class="smcap">Claudia</span>
</p>

<p>
<i>(a Maurizio, sorridendo della reticenza di Teresina)</i>
Che ne dite? Può entrare?
</p>

<p class="speaker">
<span class="smcap">Maurizio</span>
</p>

<p>
Come vi divertite a mie spese! <i>(Tentennando la
testa in segno di pazienza)</i> Entra pure, ragazza,
chè non ci disturbi.
<span class="pagenum"><a id="Page_140"></a>[140]</span>
</p>

<p class="speaker">
<span class="smcap">Teresina</span>
</p>

<p class="center pad1">
<i>(si avanza con la zuppiera fumante.)</i>
</p>

<p class="speaker">
<span class="smcap">Claudia</span>
</p>

<p>
<i>(continuando la celia — a Teresina)</i> Perchè hai
domandato se potevi entrare?
</p>

<p class="speaker">
<span class="smcap">Teresina</span>
</p>

<p>
<i>(indicando Maurizio)</i> Eh! Quando c'è lui....
</p>

<p class="speaker">
<span class="smcap">Maurizio</span>
</p>

<p>
No, sai, ti sbagli!
</p>

<p class="speaker">
<span class="smcap">Teresina</span>
</p>

<p>
<i>(mettendo la zuppiera in tavola)</i> Mi prendete per
allocca. Ma io lo capisco quello che siete.
</p>

<p class="speaker">
<span class="smcap">Maurizio</span>
</p>

<p>
È inutile: ne è convinta anche lei!
</p>

<p class="speaker">
<span class="smcap">Claudia</span>
</p>

<p>
Almeno per galanteria, non dovreste lamentarvene.
</p>

<p class="speaker">
<span class="smcap">Maurizio</span>
</p>

<p>
<i>(alzandosi)</i> Sì, sì. Buon pranzo! Io vi lascio.
<span class="pagenum"><a id="Page_141"></a>[141]</span>
</p>

<p class="speaker">
<span class="smcap">Claudia</span>
</p>

<p>
<i>(preparando in fretta un altro coperto)</i> No, no.
Qui. Pranzate con me. Vi offro una minestrina paesana,
che è un piccolo capolavoro.
</p>

<p class="speaker">
<span class="smcap">Maurizio</span>
</p>

<p>
Non è ora mia, Donna Claudia. Vi ringrazio.
</p>

<p class="speaker">
<span class="smcap">Claudia</span>
</p>

<p>
In campagna si può mangiare a tutte le ore.
</p>

<p class="speaker">
<span class="smcap">Maurizio</span>
</p>

<p>
Mi farà molto male, lo so. Ho anche l'emicrania,
oggi.
</p>

<p class="speaker">
<span class="smcap">Claudia</span>
</p>

<p>
Sedete e mangiate. Senza discussione, e, soprattutto,
senza paltò.
</p>

<p class="speaker">
<span class="smcap">Teresina</span>
</p>

<p>
Evvia, non vi fate pregare, chè dovreste essere
voi a pregar lei.
</p>

<p class="speaker">
<span class="smcap">Maurizio</span>
</p>

<p>
Santa pazienza! <i>(Si toglie il paltoncino e siede a
tavola.)</i>
<span class="pagenum"><a id="Page_142"></a>[142]</span>
</p>

<p class="speaker">
<span class="smcap">Claudia</span>
</p>

<p>
Svelta, Teresa. Taglia il pane e cerca nella credenza
una bottiglia di Gragnano rosso.
</p>

<p class="speaker">
<span class="smcap">Teresina</span>
</p>

<p class="center pad1">
<i>(esegue.)</i>
</p>

<p class="speaker">
<span class="smcap">Claudia</span>
</p>

<p>
<i>(servendo la minestra)</i> Sentite che odore? Roba
sana! E bisogna mangiarla calda calda. <i>(Insistendo)</i>
Non fate raffreddare.
</p>

<p class="speaker">
<span class="smcap">Maurizio</span>
</p>

<p>
Ho capito! <i>(Assaggiando)</i> Non avete torto, sapete.
Sarà forse la suggestione, ma giurerei di non aver
mai provato una minestra squisita come questa.
</p>

<p class="speaker">
<span class="smcap">Claudia</span>
</p>

<p>
E se aveste la fame che ho io!
</p>

<p class="speaker">
<span class="smcap">Maurizio</span>
</p>

<p>
È un piacere vedervi a tavola con tanto ardore!
</p>

<p class="speaker">
<span class="smcap">Claudia</span>
</p>

<p>
Teresa! Teresa! Bada alla carne. Non troppo
cotta, mi raccomando.
</p>

<p class="speaker">
<span class="smcap">Teresina</span>
</p>

<p class="center pad1">
<i>(via.)</i>
</p>

<p>
<span class="pagenum"><a id="Page_143"></a>[143]</span>
</p>

<p class="speaker">
<span class="smcap">Maurizio</span>
</p>

<p>
Non vi si riconosce più. Non so.... Siete tutt'altra
donna!
</p>

<p class="speaker">
<span class="smcap">Claudia</span>
</p>

<p>
E dite, dite la verità: d'aspetto come mi trovate?
</p>

<p class="speaker">
<span class="smcap">Maurizio</span>
</p>

<p>
Attraentissima!
</p>

<p class="speaker">
<span class="smcap">Claudia</span>
</p>

<p>
Che c'entra!
</p>

<p class="speaker">
<span class="smcap">Maurizio</span>
</p>

<p>
Vi trovo colorita, fresca, luminosa, magnifica.
E mi pare che tutto sia attraente.
</p>

<p class="speaker">
<span class="smcap">Claudia</span>
</p>

<p>
E ieri, invece, quel vecchio gufo del dottor Berner,
dicendomi delle parole sibilline, mi guardava
con certi occhi che per un momento mi fecero sospettare
d'essere diventata un cencio.
</p>

<p class="speaker">
<span class="smcap">Maurizio</span>
</p>

<p>
Come vi saltò il ticchio d'andare dal dottor Berner?
<span class="pagenum"><a id="Page_144"></a>[144]</span>
</p>

<p class="speaker">
<span class="smcap">Claudia</span>
</p>

<p>
Volli consultarlo.
</p>

<p class="speaker">
<span class="smcap">Maurizio</span>
</p>

<p>
Eravate molto sofferente?
</p>

<p class="speaker">
<span class="smcap">Claudia</span>
</p>

<p>
<i>(con urgenza, eccitandosi)</i> No! Poco, pochissimo...
quasi niente! Ve lo accerto, Maurizio: quasi
niente....
</p>

<p class="speaker">
<span class="smcap">Maurizio</span>
</p>

<p>
Ne sono persuaso, che diamine! E appunto, dicevo,
non era il caso di recarsi apposta in città
per consultare un pezzo grosso.
</p>

<p class="speaker">
<span class="smcap">Claudia</span>
</p>

<p>
D'altronde, io non ho nessuna esperienza. Il
dottor Berner mi ha vista nascere.... È uno specialista
di gran fama.... Mi parve abbastanza naturale
profittare dei suoi consigli.
</p>

<p class="speaker">
<span class="smcap">Maurizio</span>
</p>

<p>
E questi consigli?
</p>

<p class="speaker">
<span class="smcap">Claudia</span>
</p>

<p>
Non me ne dette.
<span class="pagenum"><a id="Page_145"></a>[145]</span>
</p>

<p class="speaker">
<span class="smcap">Maurizio</span>
</p>

<p>
Meglio.
</p>

<p class="speaker">
<span class="smcap">Claudia</span>
</p>

<p>
Soltanto, con la sua consueta aria d'importanza,
mi promise che verrà domani a vedermi qui. Ma
mi annoia la sua visita. Io non lo riceverò.
</p>

<p class="speaker">
<span class="smcap">Maurizio</span>
</p>

<p>
Scrivetegli di non venire.
</p>

<p class="speaker">
<span class="smcap">Claudia</span>
</p>

<p>
E se poi... <i>(si rattrista ad un tratto)</i> Se poi...
avesse a dirmi qualche cosa di molto serio?
</p>

<p class="speaker">
<span class="smcap">Maurizio</span>
</p>

<p>
Non cominciate a farneticare, adesso, perchè, su
questo terreno, oggi, non me la sento di seguirvi.
Io non sono uno specialista.... Ciò è incontestabile.
Ma se io vi dico che non siete mai stata così florida
e forte, potete contarci.
</p>

<p class="speaker">
<span class="smcap">Claudia</span>
</p>

<p>
Giuratemi che non m'ingannate.
</p>

<p class="speaker">
<span class="smcap">Maurizio</span>
</p>

<p>
... Ve lo giuro.
<span class="pagenum"><a id="Page_146"></a>[146]</span>
</p>

<p class="speaker">
<span class="smcap">Claudia</span>
</p>

<p>
<i>(esaltandosi)</i> Sì, sì, vi credo, vi credo!... Voi
siete un amico incomparabile, voi siete un angelo,
e io vi credo. Via tutti i farfalloni neri! Mangiamo,
beviamo.... Beviamo tanto da ubbriacarci.
<i>(Versando il vino)</i> Non vi volete ubbriacare, voi?
</p>

<p class="speaker">
<span class="smcap">Maurizio</span>
</p>

<p>
<i>(esaltandosi anche lui)</i> Ma sì che voglio ubbriacarmi,
perbacco!
</p>

<p class="speaker">
<span class="smcap">Claudia</span>
</p>

<p>
Vi abbraccerei.
</p>

<p class="speaker">
<span class="smcap">Teresina</span>
</p>

<p>
<i>(di dentro, tossisce per prudenza e domanda:)</i>
Posso entrare?
</p>

<p class="speaker">
<span class="smcap">Claudia</span>
</p>

<p>
<i>(prorompe in una risata)</i> Ah, ah, ah!
</p>

<p class="speaker">
<span class="smcap">Maurizio</span>
</p>

<p>
È esasperante!
</p>

<p class="speaker">
<span class="smcap">Claudia</span>
</p>

<p class="center pad1">
<i>(ride clamorosamente.)</i>
</p>

<p>
<span class="pagenum"><a id="Page_147"></a>[147]</span>
</p>

<p class="speaker">
<span class="smcap">Maurizio</span>
</p>

<p>
Entra, entra, entra! Afflizione!
</p>

<p class="speaker">
<span class="smcap">Claudia</span>
</p>

<p>
Ma questa volta, scusate, poteva anche aver ragione.
Stavo per abbracciarvi....
</p>

<p class="speaker">
<span class="smcap">Maurizio</span>
</p>

<p>
Magari!
</p>

<p class="speaker">
<span class="smcap">Teresina</span>
</p>

<p>
<i>(entrando)</i> Carne poco cotta. <i>(Mette la carne in
tavola.)</i>
</p>

<p class="speaker">
<span class="smcap">Claudia</span>
</p>

<p>
Bravissima! <i>(Beve d'un fiato. Poi a Maurizio:)</i>
E voi?
</p>

<p class="speaker">
<span class="smcap">Maurizio</span>
</p>

<p>
Eccomi. <i>(Ingolla un bicchier di vino.)</i>
</p>

<p class="speaker">
<span class="smcap">Teresina</span>
</p>

<p class="center pad1">
<i>(cambia i piatti.)</i>
</p>

<p>
<span class="pagenum"><a id="Page_148"></a>[148]</span>
</p>

<h3>
SCENA IV.
</h3>

<p class="center">
CLAUDIA, MAURIZIO, TERESINA, ROSALIA.
</p>

<p class="speaker">
<span class="smcap">Rosalia</span>
</p>

<p>
<i>(comparisce sotto il pergolato e si ferma di là
dalla soglia, timidamente. Ha in braccio il bimbo
lattante e porta con una mano una canestra piatta,
verdeggiante)</i> Signora bella!
</p>

<p class="speaker">
<span class="smcap">Claudia</span>
</p>

<p>
<i>(voltandosi)</i> Oh! Rosalia? <i>(A Maurizio)</i> È la
nuova massaia che è venuta ieri. Tanto cara! <i>(A
Rosalia)</i> Favorisca la nostra vicina, favorisca!
</p>

<p class="speaker">
<span class="smcap">Rosalia</span>
</p>

<p>
Non voglio darvi fastidio, signora bella. Ho qui,
per voi, un po' di giuncata fatta or ora. Se non
vi offendete....
</p>

<p class="speaker">
<span class="smcap">Claudia</span>
</p>

<p>
<i>(battendo le mani)</i> La giuncata!? Che delizia!
Accetto con entusiasmo! Voi avete avuta un'idea
sublime!
</p>

<p class="speaker">
<span class="smcap">Rosalia</span>
</p>

<p>
<i>(restando in fondo)</i> Era dovere. Ieri, signora bella,
diceste che avevate desiderio di giuncata. E due
e tre volte lo diceste. E dagli occhi si vedeva che
<span class="pagenum"><a id="Page_149"></a>[149]</span>
era vero. Non volevo avere scrupoli di coscienza.
Ne ho fatti cinque dei figli, e dispiaceri non ne ho
avuti, perchè la gente che mi stava attorno ci badava
a queste cose. Ma mia sorella, la più grande,
poveretta, per un desiderio di lenticchie — che nessuno
se n'accorse — non ebbe neanche il tempo di
raccomandarsi alla nostra Madonna, e all'impensata
fece il figlio morto. Uno strazio che non vi so dire!
</p>

<p class="speaker">
<span class="smcap">Claudia</span>
</p>

<p>
<i>(si rannuvola, e fissando gli occhi nel vuoto, resta
per un istante assorta.)</i>
</p>

<p class="speaker">
<span class="smcap">Maurizio</span>
</p>

<p>
<i>(se ne avvede e vorrebbe distrarla)</i> Avanti la giuncata,
Teresina!
</p>

<p class="speaker">
<span class="smcap">Claudia</span>
</p>

<p>
<i>(scotendosi e cercando di dominarsi)</i> Avanti!
Avanti!
</p>

<p class="speaker">
<span class="smcap">Maurizio</span>
</p>

<p>
Ne ho desiderio anch'io e me ne voglio fare una
scorpacciata. Non si sa mai!...
</p>

<p class="speaker">
<span class="smcap">Claudia</span>
</p>

<p>
Prendetene, prendetene tanta!
</p>

<p class="speaker">
<span class="smcap">Teresina</span>
</p>

<p class="center pad1">
<i>(mette in tavola la giuncata.)</i>
</p>

<p>
<span class="pagenum"><a id="Page_150"></a>[150]</span>
</p>

<p class="speaker">
<span class="smcap">Maurizio</span>
</p>

<p class="center pad1">
<i>(ne riempie il suo piatto.)</i>
</p>

<p class="speaker">
<span class="smcap">Claudia</span>
</p>

<p>
<i>(contemporaneamente ne cava dalla canestra a
grosse cucchiaiate e se le caccia in bocca come per
avidità)</i> Buona!
</p>

<p class="speaker">
<span class="smcap">Rosalia</span>
</p>

<p>
<i>(accomiatandosi)</i> Con permesso....
</p>

<p class="speaker">
<span class="smcap">Claudia</span>
</p>

<p>
Restate ancora un poco, Rosalia. Posso offrirvi
un bicchiere di vino?
</p>

<p class="speaker">
<span class="smcap">Rosalia</span>
</p>

<p>
No, a stomaco digiuno non ne bevo. <i>(Accennando
al bimbo)</i> Questo qui me lo proibisce.
</p>

<p class="speaker">
<span class="smcap">Claudia</span>
</p>

<p>
È lui il tiranno?
</p>

<p class="speaker">
<span class="smcap">Rosalia</span>
</p>

<p>
Comanda lui, s'intende.
</p>

<p class="speaker">
<span class="smcap">Claudia</span>
</p>

<p>
E avvicinatevi. Mi fate venire il torcicollo.
<span class="pagenum"><a id="Page_151"></a>[151]</span>
</p>

<p class="speaker">
<span class="smcap">Rosalia</span>
</p>

<p>
Ho dietro di me un mezzo reggimento, signora
bella. Me ne devo andare.
</p>

<p class="speaker">
<span class="smcap">Claudia</span>
</p>

<p>
Gli altri bimbi, forse?
</p>

<p class="speaker">
<span class="smcap">Rosalia</span>
</p>

<p>
Uno è a casa con la febbre....
</p>

<p class="speaker">
<span class="smcap">Claudia</span>
</p>

<p>
Con la febbre? Verrò subito a fargli una visita.
</p>

<p class="speaker">
<span class="smcap">Rosalia</span>
</p>

<p>
Non è niente. È febbre di crescenza. E ce n'è
voluto per farlo stare a letto! Ma ci sono gli altri
tre, che non mi lasciano un momento.
</p>

<p class="speaker">
<span class="smcap">Claudia</span>
</p>

<p>
Io non li vedo.
</p>

<p class="speaker">
<span class="smcap">Rosalia</span>
</p>

<p>
Si nascondono perchè hanno vergogna. E poi son
sudici che paiono usciti da un fumaiolo.
</p>

<p class="speaker">
<span class="smcap">Claudia</span>
</p>

<p>
Non importa. Fatemeli vedere.
<span class="pagenum"><a id="Page_152"></a>[152]</span>
</p>

<p class="speaker">
<span class="smcap">Rosalia</span>
</p>

<p>
<i>(voltandosi e chiamando con la voce e col gesto)</i>
Venite qua.... La signora vi perdona che siete in
quello stato. La signora bella non vi sgrida. Venite
qua!
</p>

<p>
<i>(Tre bimbi paffuti, graziosi, scalzi, con indosso
dei brandelli di panni contadineschi, sgusciano dal
pergolato e si aggrappano con ambo le manine alla
gonna di Rosalia e sogguardano Donna Claudia
in un misto di curiosità e di timor panico infantile.)</i>
</p>

<p class="speaker">
<span class="smcap">Claudia</span>
</p>

<p>
<i>(alzandosi ancora con la bocca piena di giuncata)</i>
Eccoli lì, finalmente!
</p>

<p class="speaker">
<span class="smcap">Rosalia</span>
</p>

<p>
<i>(ai bimbi)</i> Ohè, che stracciate la veste a mamma!
</p>

<p class="speaker">
<span class="smcap">Claudia</span>
</p>

<p>
Come li avete fatti bene, Rosalia!
</p>

<p class="speaker">
<span class="smcap">Rosalia</span>
</p>

<p>
Andate a baciare la mano alla signora.
</p>

<p class="speaker">
<span class="smcap">Claudia</span>
</p>

<p>
Niente affatto! Ci penso io, invece, a tempestarli
<span class="pagenum"><a id="Page_153"></a>[153]</span>
di baci. <i>(Corre a loro vivacemente come per afferrarli.)</i>
</p>

<p>
<i>(I bambini fuggono riempiendo l'aria di piccoli
gridi.)</i>
</p>

<p class="speaker">
<span class="smcap">Claudia</span>
</p>

<p>
Voi fuggite, ma io vi raggiungo, e faremo la
guerra! <i>(Li rincorre e sparisce tra il fogliame.)</i>
</p>

<p class="speaker">
<i>La voce d'un</i> <span class="smcap">Bimbo</span>
</p>

<p>
Non mi pigli! Non mi pigli!
</p>

<p class="speaker">
<span class="smcap">Rosalia</span>
</p>

<p>
Cattivacci!
</p>

<p class="speaker">
<i>La voce di</i> <span class="smcap">Claudia</span>
</p>

<p>
<i>(allontanandosi)</i> Che guerra che faremo!
</p>

<p>
<i>(Si ode lo strepito gaio dei bimbi che scappano.)</i>
</p>

<p class="speaker">
<span class="smcap">Maurizio</span>
</p>

<p>
<i>(andando verso il fondo)</i> Donna Claudia! Non vi
scalmanate così, benedetto Dio! È aria di raffreddori!
</p>

<p class="speaker">
<span class="smcap">Rosalia</span>
</p>

<p>
<i>(a Maurizio)</i> È buona come la Madonna la vostra
signora. Ve la possiate godere per cento anni!
<span class="pagenum"><a id="Page_154"></a>[154]</span>
</p>

<p class="speaker">
<span class="smcap">Maurizio</span>
</p>

<p>
Auff!
</p>

<p class="speaker">
<span class="smcap">Rosalia</span>
</p>

<p>
<i>(va via ripetendo</i>:) Cattivacci! Cattivacci!
</p>

<p class="speaker">
<span class="smcap">Maurizio</span>
</p>

<p>
Per quest'altra, io sono addirittura il marito!
</p>

<p class="speaker">
<span class="smcap">Teresina</span>
</p>

<p>
Che aspettate per sposarla?
</p>

<p class="speaker">
<span class="smcap">Maurizio</span>
</p>

<p>
Sta zitta tu, non m'irritare.
</p>

<p class="speaker">
<span class="smcap">Teresina</span>
</p>

<p>
Quando non avevate voglia di sposarla, non dovevate
essere così imprudente!
</p>

<p class="speaker">
<span class="smcap">Maurizio</span>
</p>

<p>
Fammi la grazia, Teresa: vattene in cucina!
</p>

<p class="speaker">
<span class="smcap">Teresina</span>
</p>

<p>
Ho da sparecchiare.
</p>

<p class="speaker">
<span class="smcap">Maurizio</span>
</p>

<p>
Non vedi che la signora ha da mangiare ancora
la carne?
<span class="pagenum"><a id="Page_155"></a>[155]</span>
</p>

<p class="speaker">
<span class="smcap">Teresina</span>
</p>

<p>
Non la mangerà più. Siete voi che le fate perdere
l'appetito.
</p>

<p class="speaker">
<span class="smcap">Maurizio</span>
</p>

<p>
Non irritarmi, Teresa, e non mi ballare dinanzi
agli occhi, chè mi si aggrava il mal di capo. Ho
due chiodi qui! <i>(Si tocca le tempie.)</i>
</p>

<p class="speaker">
<span class="smcap">Teresina</span>
</p>

<p>
<i>(portando via il piatto con la carne)</i> Se fossi
stata io....
</p>

<p class="speaker">
<span class="smcap">Maurizio</span>
</p>

<p>
Vattene in cucina!
</p>

<p class="speaker">
<span class="smcap">Teresina</span>
</p>

<p>
Neanche un'unghia mi sarei fatta toccare! <i>(Esce
a sinistra.)</i>
</p>

<p class="speaker">
<i>La voce di</i> <span class="smcap">Claudia</span>
</p>

<p>
<i>(chiamando)</i> Maurizio!
</p>

<p class="speaker">
<span class="smcap">Maurizio</span>
</p>

<p>
<i>(rispondendo)</i> Donna Claudia!
</p>

<p class="speaker">
<i>La voce di</i> <span class="smcap">Claudia</span>
</p>

<p>
Io vado a casa di Rosalia per vedere il piccino
infermo. Volete venire?
<span class="pagenum"><a id="Page_156"></a>[156]</span>
</p>

<p class="speaker">
<span class="smcap">Maurizio</span>
</p>

<p>
Grazie, no.
</p>

<p class="speaker">
<i>La voce di</i> <span class="smcap">Claudia</span>
</p>

<p>
E la passeggiatina del dopo pranzo?
</p>

<p class="speaker">
<span class="smcap">Maurizio</span>
</p>

<p>
La faccio al coperto.
</p>

<p class="speaker">
<i>La voce di</i> <span class="smcap">Claudia</span>
</p>

<p>
Torno fra dieci minuti. Mi aspettate?
</p>

<p class="speaker">
<span class="smcap">Maurizio</span>
</p>

<p>
Vi aspetto.
</p>

<p class="center pad1">
<i>(Ancora più lontano, il gridìo dei bimbi.)</i>
</p>

<p class="speaker">
<i>La voce di</i> <span class="smcap">Claudia</span>
</p>

<p>
Che guerra che faremo se vi piglio!
</p>

<h3>
SCENA V.
</h3>

<p class="center">
TERESINA, MAURIZIO, ALFREDO.
</p>

<p class="speaker">
<span class="smcap">Teresina</span>
</p>

<p>
<i>(entrando in fretta)</i> Signore! Signore! C'è un
signore che vuol parlare alla signora.
<span class="pagenum"><a id="Page_157"></a>[157]</span>
</p>

<p class="speaker">
<span class="smcap">Maurizio</span>
</p>

<p>
<i>(molto perplesso, tra sè)</i> Dio mio! Sarà il dottor
Berner. <i>(A Teresina)</i> Digli che la marchesa non
è in casa, ma che torna subito. E intanto può favorire,
se vuole.
</p>

<p class="speaker">
<span class="smcap">Alfredo</span>
</p>

<p>
<i>(dalla sinistra)</i> Ti ringrazio del permesso....
</p>

<p class="speaker">
<span class="smcap">Maurizio</span>
</p>

<p>
<i>(vivamente sorpreso)</i> Sei tu!
</p>

<p class="speaker">
<span class="smcap">Teresina</span>
</p>

<p class="center pad1">
<i>(esce.)</i>
</p>

<p class="speaker">
<span class="smcap">Maurizio</span>
</p>

<p>
Io non potevo immaginare che fossi proprio tu.
</p>

<p class="speaker">
<span class="smcap">Alfredo</span>
</p>

<p>
Io, al contrario, avevo immaginato di trovarti
qui. <i>(Osserva i due coverti)</i> Non ti confondere, perchè,
anzi, io ci contavo sulla tua presenza. E il
caso è stato provvidenziale. Sono giunto a pranzo
finito, e mia moglie è fuori. Ciò mi dà agio di
parlare con te invece che con lei. E sarà bene.
</p>

<p class="speaker">
<span class="smcap">Maurizio</span>
</p>

<p>
Tua moglie è andata a far visita alla massaia di
questo podere. Ora te la chiamo, la faccio venire,
<span class="pagenum"><a id="Page_158"></a>[158]</span>
e io me ne vado in santa pace. <i>(Piglia il cappello
e s'avvia verso il fondo.)</i>
</p>

<p class="speaker">
<span class="smcap">Alfredo</span>
</p>

<p>
<i>(fermamente)</i> Tu non la chiamerai, e avrai la
compiacenza di ascoltarmi. <i>(Poi, con mitezza)</i> Vedrai
che ho avuto ragione di contare su te.
</p>

<p class="speaker">
<span class="smcap">Maurizio</span>
</p>

<p class="center pad1">
<i>(resta titubante, interdetto.)</i>
</p>

<p class="speaker">
<span class="smcap">Alfredo</span>
</p>

<p>
Siedi e stammi attento.
</p>

<p class="center pad1">
<i>(Siedono ambedue.)</i>
</p>

<p class="speaker">
<span class="smcap">Alfredo</span>
</p>

<p>
Suppongo che tu sappia... che le pratiche per
la separazione legale saranno tra breve iniziate.
</p>

<p class="speaker">
<span class="smcap">Maurizio</span>
</p>

<p>
Lo so.
</p>

<p class="speaker">
<span class="smcap">Alfredo</span>
</p>

<p>
Nè puoi ignorare che lo scopo essenziale a cui
tende mia moglie con la separazione non è davvero
quello di sottrarsi alle formalità d'una unione, la
quale sarebbe diventata sempre più effimera. Ella
vuole sopprimermi ufficialmente come marito soltanto
<span class="pagenum"><a id="Page_159"></a>[159]</span>
per sopprimermi come padre. Ciò sarebbe evidente
anche se ella non lo avesse più volte affermato.
E giacchè suo figlio, a quanto ella asserì con
tanta insistenza, non è mio figlio, io, a sangue freddo,
non ho potuto che accondiscendere al riscatto
da lei sognato. In queste condizioni, il separarsi
legalmente non è un fine: è un mezzo. I termini
sono invertiti. Non è già che bisogna provare l'adulterio
per separarsi; ma bisogna separarsi per
provare l'adulterio. Bisogna, cioè, procedere allo
scandalo d'una separazione per adulterio affinchè
venga proclamato dinanzi a lei, dinanzi a me, dinanzi
alla società, dinanzi alla legge, che io non
sono il padre della sua creatura.
</p>

<p class="speaker">
<span class="smcap">Maurizio</span>
</p>

<p>
<i>(vivissimamente)</i> Non avresti dovuto accondiscendere!
</p>

<p class="speaker">
<span class="smcap">Alfredo</span>
</p>

<p>
Io ho avuto anzitutto l'intenzione di riconoscere
tutta la nobiltà che è nella sua monomania di
madre.
</p>

<p class="speaker">
<span class="smcap">Maurizio</span>
</p>

<p>
Tu hai accondisceso quando hai perduto ogni
speranza di riconquistare tuo zio e quando, data
la tua diffidenza, non vedevi nel figlio di tua moglie
che un cumulo di grattacapi.
<span class="pagenum"><a id="Page_160"></a>[160]</span>
</p>

<p class="speaker">
<span class="smcap">Alfredo</span>
</p>

<p>
Ma sono state appunto la sua follia e la sua ostinazione
che hanno soffiato in quella diffidenza per
mutarla in convincimento.
</p>

<p class="speaker">
<span class="smcap">Maurizio</span>
</p>

<p>
<i>(animandosi)</i> Se tu fossi stato un uomo degno
di lei....
</p>

<p class="speaker">
<span class="smcap">Alfredo</span>
</p>

<p>
<i>(interrompendolo con severità)</i> Bada che non permetto
a te di farmi delle prediche!
</p>

<p class="speaker">
<span class="smcap">Maurizio</span>
</p>

<p>
Sei tu che hai desiderato di parlare con me, e,
adesso, perdinci, non m'impedirai di dirti tutto
quello che mi passa pel capo. Ah no! Non mi
trovi più disposto a farti da pertichino. Le vicende
a cui ho assistito, e nelle quali mi son trovato complicato
per un capriccio del caso, mi hanno scosso
dal mio torpore e mi hanno costretto a <i>pensare</i> e
a <i>sentire</i>, rivelando alla mia coscienza un'anima
non completamente frigida e un cervello non
completamente fossilizzato. Se tu fossi stato un
uomo degno di lei, ella non avrebbe mai concepita
l'idea di emancipare la sua maternità e di
staccare radicalmente da te la sua creatura. Visto
che la maternità è stata l'idea e la meta della sua
esistenza, ella non poteva tollerare, nel fatto compiuto,
l'intervento di un uomo che non aveva avuta
<span class="pagenum"><a id="Page_161"></a>[161]</span>
nessuna qualità per esserle marito, che aveva dubitato
di lei come una sgualdrina e aveva aspettata
la nascita di un figlio, magari adulterino, per farne
lo strumento della sua venalità. L'orrore suscitato
in lei dalle miserie di cui tu minacciavi il suo altare,
ha spinto il suo culto sino al fanatismo, ha
spinto il suo attaccamento sino all'ebbrezza di
credere e mostrare che la paternità è un incidente
del tutto trascurabile e che su questo mondo, al
cospetto dei figli, non ci sono che delle madri!
Ella non è soltanto la donna che procrea ed è felice
di procreare come tante altre. No! <i>(Eccitandosi
e commovendosi)</i> Ella è la personificazione imponente
e raggiante della maternità; e, nel fenomeno
singolare della sua meravigliosa monomania, si
concentrano, allo stato acuto, gl'istinti, i diritti,
le aspirazioni, le passioni, le gelosie e le cupidità
divine di cento madri unite in una madre sola!
<i>(Pausa. Indi, cambiando tono, ma avendo ancora
nella voce l'emozione dell'animo)</i> Una volta, forse,
avresti riso sentendomi parlare così; e ne avrei
riso certamente io stesso. Ora, non ne ridiamo più
nè tu nè io. Ma... siccome mi accorgo di... di
avere un po' scantonato, me ne dolgo assai con
me stesso... e ti prego di continuare il tuo discorso,
liberamente. Continua, continua.
</p>

<p class="center pad1">
<i>(Un silenzio.)</i>
</p>

<p class="speaker">
<span class="smcap">Alfredo</span>
</p>

<p>
<i>(che lo avrà ascoltato acutamente e ne avrà osservato
il contegno, sentendo anche lui una vaga
commozione insolita, ha ora un accento meno freddo
e più piano e lievemente angoscioso.)</i> Le tue parole
mi fanno approfondire anche di più la gravità di
<span class="pagenum"><a id="Page_162"></a>[162]</span>
ciò che sto per dirti. Io ne ho, in questo momento,
una sensazione complicata, che mi paralizza, che
mi turba. Vorrei ignorare. Vorrei tacere. Ma il tacere
oggi con te non farebbe che privar lei della
tua assistenza.
</p>

<p class="speaker">
<span class="smcap">Maurizio</span>
</p>

<p>
Della mia assistenza?!
</p>

<p class="speaker">
<span class="smcap">Alfredo</span>
</p>

<p>
Sì, dell'assistenza con cui tu, dandole un triste
annunzio, potrai cercare d'attenuarne, in certo modo,
l'impressione.
</p>

<p class="speaker">
<span class="smcap">Maurizio</span>
</p>

<p>
<i>(impallidendo)</i> Tu mi spaventi!
</p>

<p class="speaker">
<span class="smcap">Alfredo</span>
</p>

<p>
Una circostanza inaspettata elimina la necessità
dello scandalo a cui già mi disponevo. Mia moglie
ed io avevamo stabilito di provare in tribunale
non solo l'adulterio ma anche le sue conseguenze
per ottenere, comunque, legalmente, la sua completa
indipendenza di madre. Orbene, non c'è più
scopo alcuno per cui io debba sobbarcarmi alla
umiliazione pubblica del marito ingannato....
</p>

<p class="speaker">
<span class="smcap">Maurizio</span>
</p>

<p>
<i>(ansioso, febbrile)</i> Ma parla, finalmente! Non
commentare! Qual'è questa circostanza inaspettata?
<span class="pagenum"><a id="Page_163"></a>[163]</span>
</p>

<p class="speaker">
<span class="smcap">Alfredo</span>
</p>

<p>
Il dottor Berner ha creduto suo dovere di rivelare
a me, marito di Claudia, ciò che egli ha constatato
dopo una indagine scrupolosamente eseguita.
</p>

<p class="speaker">
<span class="smcap">Maurizio</span>
</p>

<p>
Parla!
</p>

<p class="speaker">
<span class="smcap">Alfredo</span>
</p>

<p>
Questo figlio non potrà nascere!
</p>

<p class="speaker">
<span class="smcap">Maurizio</span>
</p>

<p>
Che dici?
</p>

<p class="speaker">
<span class="smcap">Alfredo</span>
</p>

<p>
Per un fatale contrasto della natura, il concepimento
medesimo che Claudia invocò ha rivelato,
nell'organismo di lei, il mal di cuore, a cui deve
cedere la sua ambizione materna!
</p>

<p class="speaker">
<span class="smcap">Maurizio</span>
</p>

<p>
<i>(al massimo dell'ansia, incalzando)</i> Ma che dici?!
</p>

<p class="speaker">
<span class="smcap">Alfredo</span>
</p>

<p>
Dico che se ella non vi rinunziasse, il suo male
si aggraverebbe inesorabilmente per ucciderla e che
in questi casi non c'è neppure da scegliere tra la
<span class="pagenum"><a id="Page_164"></a>[164]</span>
vita della madre e la vita del figlio. O sottrarre
alla catastrofe quella di lei, o perderle tutt'e due.
E quindi la scienza vuole che s'affretti il sagrificio
del figlio per salvare la madre!
</p>

<p class="speaker">
<span class="smcap">Maurizio</span>
</p>

<p>
<i>(con uno scatto violentissimo)</i> Tu menti!
</p>

<p class="speaker">
<span class="smcap">Alfredo</span>
</p>

<p>
<i>(levandosi)</i> Maurizio! <i>(Breve pausa. Indi, con
dolorosa malinconia)</i> Io non so con esattezza quale
sentimento faccia velo al tuo senno e ti spinga ad
abusare della mia posizione.... Non mi riescirebbe
difficile trovare nei tuoi eccessi la conferma... di
molte cose. A che servirebbe? Io non spero di rifarmi
una forza morale. Discendo per la mia
china senza neppur tentare di retrocedere, e non
mi resta che aggrapparmi a qualche cespuglio per
rendere la discesa meno rapida e meno rovinosa.
Ma non ho mentito. Potrei dartene subito le prove,
perchè posseggo, sigillata, la dichiarazione precisa
e solenne del dottor Berner, che soltanto a Claudia
spetta di leggere. Non avrei che a violarne il sigillo.
Non voglio farlo! Dandomi del mentitore,
mi hai attribuito, in sostanza, il tentativo di giungere
indirettamente a un delitto enorme. Io t'impongo...
io ti supplico di non credermene capace.
</p>

<p class="speaker">
<span class="smcap">Maurizio</span>
</p>

<p>
<i>(annientato, attonito, può appena pronunziare
qualche parola)</i> Ho avuto torto.... Te ne chiedo
perdono.
</p>

<p class="center pad1">
<i>(Pausa.)</i>
</p>

<p>
<span class="pagenum"><a id="Page_165"></a>[165]</span>
</p>

<p class="speaker">
<span class="smcap">Alfredo</span>
</p>

<p>
Concludiamo. Un'ora assai triste suonerà tra
breve per Claudia. Sarà necessario dapprima disporne
l'animo nel modo più prudente, e poi assisterla,
confortarla, arrecare qualche sollievo al suo
dolore immenso....
</p>

<p class="speaker">
<span class="smcap">Maurizio</span>
</p>

<p>
<i>(assalito dal terrore)</i> No, non posso, non posso!...
</p>

<p class="speaker">
<span class="smcap">Alfredo</span>
</p>

<p>
<i>(sovraeccitato dalla tragedia imminente)</i> E vorresti
che la notizia le giungesse all'improvviso,
come una coltellata all'oscuro?
</p>

<p class="speaker">
<span class="smcap">Maurizio</span>
</p>

<p>
No!...
</p>

<p class="speaker">
<span class="smcap">Alfredo</span>
</p>

<p>
Vorresti ch'ella fosse abbandonata alla sua disperazione
e alla rudezza scientifica del dottor Berner?
</p>

<p class="speaker">
<span class="smcap">Maurizio</span>
</p>

<p>
No!
</p>

<p class="speaker">
<span class="smcap">Alfredo</span>
</p>

<p>
O ch'ella continuasse ad alimentare la sua illusione,
affinchè, nel momento dell'urgenza, il martirio
<span class="pagenum"><a id="Page_166"></a>[166]</span>
le fosse inflitto più terribile e più raccapricciante?
</p>

<p class="speaker">
<span class="smcap">Maurizio</span>
</p>

<p>
No! No!
</p>

<p class="speaker">
<span class="smcap">Alfredo</span>
</p>

<p>
E allora perchè rifiuti?
</p>

<p class="speaker">
<span class="smcap">Maurizio</span>
</p>

<p>
Perchè non avrei il coraggio di veder soffrire
quella donna come nessuna donna ha mai sofferto.
</p>

<p class="speaker">
<span class="smcap">Alfredo</span>
</p>

<p>
E avresti la fredda crudeltà di lasciar crescere di
ora in ora le proporzioni del supplizio sicuro?
</p>

<p class="speaker">
<span class="smcap">Maurizio</span>
</p>

<p>
Tu mi soffochi.
</p>

<p class="speaker">
<span class="smcap">Alfredo</span>
</p>

<p>
<i>(energicamente)</i> Io esigo che tu faccia quello che
oramai cercherei di fare anch'io se sapessi di essere
la causa prima di questa catastrofe.
</p>

<p class="speaker">
<span class="smcap">Maurizio</span>
</p>

<p>
Ma dunque veramente m'accusi? Ancora m'accusi?
<span class="pagenum"><a id="Page_167"></a>[167]</span>
</p>

<p class="speaker">
<span class="smcap">Alfredo</span>
</p>

<p>
<i>(offuscato, sconvolto)</i> Io non ti accuso. Io non ti
giudico. Io non distinguo e non comprendo nulla.
Io mi accorgo solamente che per la prima volta in
vita mia il mio cinismo m'abbandona<a class="tag" id="tag1" href="#note1">[1]</a>.
</p>

<p>
<i>(Giungono la voce di <span class="smcap">Claudia</span>, che grida scherzosamente,
e gli urletti dei bambini di <span class="smcap">Rosalia</span>,
che le fanno il chiasso intorno.)</i>
</p>

<h3>
SCENA VI.
</h3>

<p class="center">
CLAUDIA, ROSALIA, MAURIZIO, ALFREDO.
</p>

<p class="speaker">
<i>La voce di</i> <span class="smcap">Claudia</span>
</p>

<p>
Corriamo, corriamo!... Chi mi vuol bene, appresso
mi viene!
</p>

<p class="center pad1">
<i>(Risponde lo schiamazzo dei bimbi.)</i>
</p>

<p>
<i>(<span class="smcap">Alfredo</span> e <span class="smcap">Maurizio</span> si guardano l'un l'altro
negli occhi, quasi interrogandosi a vicenda, e hanno
lo stesso brivido.)</i>
</p>

<p class="speaker">
<span class="smcap">Claudia</span>
</p>

<p>
<i>(attraversa il pergolato, facendo le viste di correre,
seguìta a poca distanza dai bambini vocianti,
inebriati dal giuoco.)</i> Corriamo! Corriamo!
<span class="pagenum"><a id="Page_168"></a>[168]</span>
</p>

<p class="speaker">
<i>La voce di</i> <span class="smcap">Rosalia</span>
</p>

<p>
<i>(in gran lontananza)</i> Attenti per il pozzo, ragazzi,
attenti per il pozzo!
</p>

<p class="speaker">
<i>La voce di</i> <span class="smcap">Claudia</span>
</p>

<p>
Di che avete paura, Rosalia? Il parapetto è alto....
</p>

<p class="speaker">
<i>La voce di</i> <span class="smcap">Rosalia</span>
</p>

<p>
Ma saltano come i grilli questi diavoloni.
</p>

<p class="speaker">
<i>La voce di</i> <span class="smcap">Claudia</span>
</p>

<p>
Hopplà, hopplà....
</p>

<p class="speaker">
<i>La voce di</i> <span class="smcap">Rosalia</span>
</p>

<p>
Non ve li toglierete più d'attorno, signora bella!
</p>

<p class="speaker">
<span class="smcap">Alfredo</span>
</p>

<p>
<i>(paurosamente a Maurizio)</i> Mi ha visto?
</p>

<p class="speaker">
<span class="smcap">Maurizio</span>
</p>

<p>
No... non credo.
</p>

<p class="speaker">
<span class="smcap">Alfredo</span>
</p>

<p>
<i>(in fretta prende il cappello, avviandosi verso la
porta a sinistra.)</i>
<span class="pagenum"><a id="Page_169"></a>[169]</span>
</p>

<p class="speaker">
<span class="smcap">Maurizio</span>
</p>

<p>
Non fuggire così! Se ella ti scorgesse....
</p>

<p class="speaker">
<span class="smcap">Alfredo</span>
</p>

<p>
Non mi scorgerà.
</p>

<p class="speaker">
<span class="smcap">Maurizio</span>
</p>

<p>
La serva glielo dirà che qualcuno è stato qui.
</p>

<p class="speaker">
<span class="smcap">Alfredo</span>
</p>

<p>
Dovrai dirglielo anche tu che ci sono stato.
</p>

<p class="speaker">
<span class="smcap">Maurizio</span>
</p>

<p>
Appunto per questo la tua fuga è inutile.
</p>

<p class="speaker">
<span class="smcap">Alfredo</span>
</p>

<p>
Lasciami andare....
</p>

<p class="speaker">
<span class="smcap">Claudia</span>
</p>

<p>
Hopplà, hopplà!... Siamo arrivati. <i>(Entra tutta
agitata, tenendo in mano un ramo fronzuto, rossa
in viso, ansimante, i capelli in disordine, le pupille
risplendenti; e, nel vedere il marito, lo apostrofa
con festosa ironia:)</i> Oh oh! Quale apparizione!...
<i>(Senza fermarsi, tutta affaccendata, apre la
credenza.)</i>
<span class="pagenum"><a id="Page_170"></a>[170]</span>
</p>

<p class="speaker">
<span class="smcap">Alfredo</span>
</p>

<p class="center pad1">
<i>(si ferma.)</i>
</p>

<p class="speaker">
<i>La voce di</i> <span class="smcap">Rosalia</span>
</p>

<p>
Luigino! Totò! Nanuccia!... Subito qua!
</p>

<p class="speaker">
<span class="smcap">Claudia</span>
</p>

<p>
No, no, un momento.
</p>

<p>
<i>(I bimbi sono comparsi sotto il pergolato e son
rimasti aggruppati, mezzo nascosti nel verde.)</i>
</p>

<p class="speaker">
<span class="smcap">Claudia</span>
</p>

<p>
La signora bella vuol dare le cose buone ai diavoloni.
<i>(Prendendo dalla credenza una</i> bomboniera,
<i>parla a Maurizio)</i> Sono ancora i vostri bonbons:
quelli dell'altro jeri. Devono essere igienici!
</p>

<p>
<i>(<span class="smcap">Maurizio</span> ed <span class="smcap">Alfredo</span> la contemplano con profondo
strazio.)</i>
</p>

<p class="speaker">
<span class="smcap">Claudia</span>
</p>

<p>
<i>(torna all'aperto, si accosta ai bambini e distribuisce
i</i> bonbons) Due a te, due a te, due a te, e
uno — uno solo — per il fratellino malato. <i>(Li bacia
e li sospinge dolcemente.)</i> A rivederci, a rivederci,
diavoloni cari.
</p>

<p class="center pad1">
<i>(I bambini spariscono.)</i>
</p>

<p class="speaker">
<i>La voce di</i> <span class="smcap">Rosalia</span>
</p>

<p>
<i>(lontanissima)</i> Qua, Nanuccia! Qua, Luigino!
<span class="pagenum"><a id="Page_171"></a>[171]</span>
</p>

<p class="speaker">
<span class="smcap">Claudia</span>
</p>

<p>
<i>(rientrando, a Maurizio)</i> Voi direte che mi agito
troppo. Ma siete un ignorante. Il moto è indicatissimo.
<i>(Ad Alfredo)</i> E così, caro marchese, a quale
evento devo l'onore di questa visita? <i>(Porgendogli
la scatola scoverchiata)</i> Volete?
</p>

<p class="speaker">
<span class="smcap">Alfredo</span>
</p>

<p class="center pad1">
<i>(fa appena un gesto di diniego.)</i>
</p>

<p class="speaker">
<span class="smcap">Claudia</span>
</p>

<p>
Io, sì. <i>(Mette in bocca un bonbon)</i> A voi, Maurizio:
servitevi, se è la vostra ora per gli zuccherini,
e riponete.
</p>

<p class="speaker">
<span class="smcap">Maurizio</span>
</p>

<p>
<i>(studiandosi di parer disinvolto)</i> Vi servo. <i>(Esegue.)</i>
</p>

<p class="speaker">
<span class="smcap">Claudia</span>
</p>

<p>
<i>(ad Alfredo, sempre con gaiezza di sovreccitazione)</i>
Del resto, proprio in questi giorni io pensavo di
offrirvi... un abboccamento. C'è più d'un dettaglio
importante su cui sarebbe tempo d'intenderci meglio.
E se voi mi avete prevenuta, io ve ne sono
veramente grata. Intanto seggo... perchè non ne
posso più. <i>(Il suo volto ha i segni d'uno spasimo
passeggero. Si abbandona sopra una sedia. — Breve
pausa.)</i> Sedete anche voi, vi prego. <i>(Ripigliando
il tono allegro, nonostante la respirazione asmatica)</i>
<span class="pagenum"><a id="Page_172"></a>[172]</span>
Parleremo come due vecchi amici. A condizione
però che smettiate quell'aria truce, che non
vi sta bene. Capisco che dobbiate adottarla per
l'occhio del mondo; ma qui non c'è che Maurizio,
e Maurizio... è di famiglia. Cominciate voi? o comincio
io?
</p>

<p class="speaker">
<span class="smcap">Alfredo</span>
</p>

<p>
<i>(senza sedere — mendicando le parole)</i> No, Claudia....
Io, che sono per voi un estraneo e che tale
mi sento di essere, non ho nulla a dirvi.
</p>

<p class="speaker">
<span class="smcap">Claudia</span>
</p>

<p>
E la vostra visita?
</p>

<p class="speaker">
<span class="smcap">Alfredo</span>
</p>

<p>
Convengo d'aver commesso un errore venendo
qui.
</p>

<p class="speaker">
<span class="smcap">Claudia</span>
</p>

<p>
Eppure, una ragione l'avrete avuta per venire.
</p>

<p class="speaker">
<span class="smcap">Alfredo</span>
</p>

<p>
Sì....
</p>

<p class="speaker">
<span class="smcap">Claudia</span>
</p>

<p>
Quale?
</p>

<p class="speaker">
<span class="smcap">Alfredo</span>
</p>

<p>
<i>(smarrendosi)</i>... Cercavo di lui... di Maurizio....
<span class="pagenum"><a id="Page_173"></a>[173]</span>
</p>

<p class="speaker">
<span class="smcap">Claudia</span>
</p>

<p>
Non potevate vederlo in città? Maurizio non abita
mica in questa casa.
</p>

<p class="speaker">
<span class="smcap">Alfredo</span>
</p>

<p>
Ed è perciò che ho confessato d'aver commesso
un errore.
</p>

<p class="speaker">
<span class="smcap">Claudia</span>
</p>

<p>
Per altro, se venivate precisamente qui per trovar
Maurizio, sapevate bene di non trovarlo solo.
</p>

<p class="speaker">
<span class="smcap">Alfredo</span>
</p>

<p>
È vero.
</p>

<p class="speaker">
<span class="smcap">Claudia</span>
</p>

<p>
Sicchè avevate stabilito di parlargli dinanzi a me.
</p>

<p class="speaker">
<span class="smcap">Alfredo</span>
</p>

<p>
Forse....
</p>

<p class="speaker">
<span class="smcap">Claudia</span>
</p>

<p>
Il vostro <i>forse</i> non ha senso comune. Non avete
che a rispondere o francamente <i>sì</i> o francamente <i>no</i>.
</p>

<p class="speaker">
<span class="smcap">Alfredo</span>
</p>

<p>
Ebbene, sì, dinanzi a voi volevo parlargli....
<span class="pagenum"><a id="Page_174"></a>[174]</span>
</p>

<p class="speaker">
<span class="smcap">Claudia</span>
</p>

<p>
Dunque,... si... trattava di me.
</p>

<p class="speaker">
<span class="smcap">Alfredo</span>
</p>

<p>
<i>(sempre più imbarazzato)</i> Si trattava anche di
voi....
</p>

<p class="speaker">
<span class="smcap">Claudia</span>
</p>

<p>
Ed avete già esaurito l'argomento?
</p>

<p class="speaker">
<span class="smcap">Maurizio</span>
</p>

<p>
<i>(intervenendo con uno sforzo)</i> Sì, signora Claudia,
abbiamo terminato.
</p>

<p class="speaker">
<span class="smcap">Claudia</span>
</p>

<p>
Spero che mi farete sapere di che cosa vi siete
occupati.
</p>

<p class="speaker">
<span class="smcap">Maurizio</span>
</p>

<p>
Lo saprete....
</p>

<p class="speaker">
<span class="smcap">Claudia</span>
</p>

<p>
Io voglio saperlo subito.
</p>

<p class="speaker">
<span class="smcap">Maurizio</span>
</p>

<p>
Subito, non è possibile.
<span class="pagenum"><a id="Page_175"></a>[175]</span>
</p>

<p class="speaker">
<span class="smcap">Claudia</span>
</p>

<p>
Ma che aspettate?
</p>

<p class="speaker">
<span class="smcap">Maurizio</span>
</p>

<p>
Prima di prendere una decisione, dobbiamo riflettere,
dobbiamo ponderare....
</p>

<p class="speaker">
<span class="smcap">Claudia</span>
</p>

<p>
Voi due state per prendere una decisione che mi
riguarda, una decisione della cui importanza non
dubito, visto che essa ha già fatto tacere i vostri
rancori e vi ha riuniti in una solidarietà così bizzarra,
e io dovrei ancora ignorare quel che mi
preparate? <i>(Si leva. Guarda l'uno e l'altro, cercando
d'intuire, di capire, d'indovinare.)</i>
</p>

<p>
<i>(<span class="smcap">Alfredo</span> e <span class="smcap">Maurizio</span>, pallidissimi, immobili, vorrebbero
sottrarsi all'intuito di lei, e non sanno.)</i>
</p>

<p class="center pad1">
<i>(Un silenzio.)</i>
</p>

<p class="speaker">
<span class="smcap">Claudia</span>
</p>

<p>
<i>(con profonda trepidazione)</i> Voi mi nascondete...
una sventura? <i>(Pausa.) (Si trasforma in viso e
con una mano nei capelli pare che voglia premere
il cervello per fermarne il pensiero vertiginoso.)</i>
Ma di quale sventura vi affaticate a ritardare l'annunzio?
Di quale sventura io vi sembro la vittima
se fuori della mia persona, fuori della vita che è
tutta chiusa nella <i>mia</i> vita, nessuna sventura può
essere veramente mia? <i>(Un altro silenzio.)</i> Voi tacete
come due colpevoli... come due responsabili!...
E allora... è una infamia quella che mi riserbate!...
<span class="pagenum"><a id="Page_176"></a>[176]</span>
</p>

<p class="speaker">
<span class="smcap">Alfredo</span>
</p>

<p>
No, Claudia!
</p>

<p class="speaker">
<span class="smcap">Claudia</span>
</p>

<p>
È un'infamia, sì, sì, è un'infamia di cui l'autore
principale sei certamente tu, giacchè tu sei il mio
nemico!
</p>

<p class="speaker">
<span class="smcap">Alfredo</span>
</p>

<p>
Non lo sono più, non saprei esserlo più.
</p>

<p class="speaker">
<span class="smcap">Claudia</span>
</p>

<p>
<i>(con gli occhi fiammanti di odio)</i> Tu, tu, la causa
d'ogni male, la minaccia d'ogni bassezza!
</p>

<p class="speaker">
<span class="smcap">Alfredo</span>
</p>

<p>
Ah, Claudia! Con la ferocia del vostro sdegno
voi mi strappate dal cuore quel poco di bontà che
mi pareva ci fosse entrata, non so come, non so
perchè, in un quarto d'ora vissuto in questa casa.
Sarebbe stato molto meglio che me ne fossi allontanato
prima che voi arrivaste.... E non ci resterò
più oltre per non esasperarvi maggiormente e per
conservare, se non altro, intatto, il ricordo di
qualche cosa che m'è passata stranamente per l'anima
facendomi soffrire... e facendomi del bene!
<i>(Prende il cappello per uscire.)</i>
</p>

<p class="speaker">
<span class="smcap">Claudia</span>
</p>

<p>
No, tu non mi lascerai sotto l'incubo di mille
dubbi atroci!... <i>(Gli si aggrappa addosso, trattenendolo)</i>
<span class="pagenum"><a id="Page_177"></a>[177]</span>
Dimmi tutto, dimmi tutto, te lo chiedo
in grazia, dimmi tutto!
</p>

<p class="speaker">
<span class="smcap">Alfredo</span>
</p>

<p class="center pad1">
<i>(si ferma.)</i>
</p>

<p class="speaker">
<span class="smcap">Claudia</span>
</p>

<p class="center pad1">
<i>(se ne distacca.)</i>
</p>

<p class="speaker">
<span class="smcap">Maurizio</span>
</p>

<p class="center pad1">
<i>(fa qualche passo verso di lui.)</i>
</p>

<p class="speaker">
<span class="smcap">Alfredo</span>
</p>

<p>
<i>(a Claudia, con dolcezza e gravità)</i> C'è una sventura
che vi aspetta: non un'infamia. Anche questa
sventura, è vero, ha in certo modo un responsabile,
perchè tale è colui che vi ha resa madre; e
la misteriosa indipendenza della maternità nasconde
nella vostra coscienza il suo nome. Se il responsabile
sono io, maleditemi! <i>(Commosso)</i> Ma se realmente
non cade su me la funesta responsabilità,
Claudia,... odiatemi un poco meno! Il documento,
che affido a Maurizio, vi dirà, a suo tempo, che
avete avuto torto di aggredirmi così. <i>(Cava in
fretta di tasca una busta sigillata e la porge subito
a Maurizio.)</i>
</p>

<p class="speaker">
<span class="smcap">Maurizio</span>
</p>

<p>
<i>(va per impadronirsene, gridando:)</i> Alfredo!
<span class="pagenum"><a id="Page_178"></a>[178]</span>
</p>

<p class="speaker">
<span class="smcap">Claudia</span>
</p>

<p>
<i>(afferra il documento con un rapido atto felino)</i>
Mio!
</p>

<p class="speaker">
<span class="smcap">Alfredo</span>
</p>

<p class="center pad1">
<i>(esce rapidamente.)</i>
</p>

<p class="speaker">
<span class="smcap">Claudia</span>
</p>

<p>
<i>(in piedi, tremando come se il suo corpo fosse
squassato dal vento, lacera la busta, apre la carta
e legge. A ogni parola, il suo volto diventa più
terreo, più contratto, più stecchito, e le sue pupille
si dilatano.)</i>
</p>

<p class="speaker">
<span class="smcap">Maurizio</span>
</p>

<p>
<i>(nel terrore e nella paura d'una crisi ferale, vigila
le alterazioni spaventose di lei.)</i>
</p>

<p>
<i>(Quando <span class="smcap">Ella</span> ha letto l'ultima parola, le sue pupille
restano spalancate in una fissità vitrea. La
sua persona, ritta, irrigidita, barcolla. — <span class="smcap">Maurizio</span>
corre a sostenerla, la trascina a una sedia, dove,
ella, inerte, si lascia adagiare.)</i>
</p>

<p class="center pad1">
<i>(Sipario.)</i>
</p>
</div>

<div class="chapter">
<p>
<span class="pagenum"><a id="Page_179"></a>[179]</span>
</p>

<h2><a id="quarto"></a>
ATTO QUARTO.
</h2>

<p>
<i>La stessa scena. — È notte. — Sulla credenza un
lume acceso. — La porta che dà sul pergolato è
aperta.</i>
</p>

<h3>
SCENA I.
</h3>

<p class="center">
ROSALIA, SUOR FILOMENA <i>e</i> CLAUDIA
</p>

<p class="speaker">
<span class="smcap">Rosalia</span>
</p>

<p>
<i>(È sola. S'inginocchia, e prega.)</i> Madonna di Roccaromita,
Madonna santa e pietosa, Regina di pietà
per tutte le mamme sante che soffrono, per tutte le
mamme che portano nel cuore la bontà e nelle viscere
il frutto che Dio ha destinato e il dolore che
Dio ha comandato; Madonna nostra benedetta dal
Signore, benedetta in cielo e in terra, benedetta
dalle mamme poverelle che hanno partorito sopra
letti di paglia e dalle ricche d'ogni bene che hanno
partorito sopra letti di penne e di seta, benedetta
da quelle che hanno vista la morte con gli occhi,
benedetta da quelle che hanno visto nascere il figlio
in mezzo alle rose; Madonna santa e pietosa,
<span class="pagenum"><a id="Page_180"></a>[180]</span>
Regina di pietà e di soccorso, soccorretela voi questa
signora bella, proteggetela voi questa signora
buona, benignatevi di darle la salute per lei e per
l'angelo suo, e, se Dio non vuole così..., benignatevi
di darle la forza di soffrire! <i>(Resta inginocchiata,
in silenzio.)</i>
</p>

<p class="speaker">
<span class="smcap">Suor Filomena</span>
</p>

<p>
<i>(sulla soglia della porta a destra. Sommessamente)</i>
Rosalia....
</p>

<p class="speaker">
<span class="smcap">Rosalia</span>
</p>

<p>
<i>(levandosi)</i> Eh?
</p>

<p class="speaker">
<span class="smcap">Suor Filomena</span>
</p>

<p>
È rinvenuta. Ha chiesto da bere.
</p>

<p class="speaker">
<span class="smcap">Rosalia</span>
</p>

<p>
Come Gesù sulla croce, Suor Filomena?
</p>

<p class="speaker">
<span class="smcap">Suor Filomena</span>
</p>

<p>
Presto, dell'acqua, per favore.
</p>

<p class="speaker">
<span class="smcap">Rosalia</span>
</p>

<p>
Vi servo.
</p>

<p class="speaker">
<span class="smcap">Suor Filomena</span>
</p>

<p class="center pad1">
<i>(sparisce)</i>
</p>

<p>
<span class="pagenum"><a id="Page_181"></a>[181]</span>
</p>

<p class="speaker">
<span class="smcap">Rosalia</span>
</p>

<p>
<i>(prende un bicchiere e il lume, si accosta al pozzo,
e, dalla secchia che è sul parapetto, versa l'acqua
nel bicchiere. Ritorna. Rimette il lume sulla credenza.
Va alla porta a destra e, sottovoce, chiama:)</i>
Suor Filomena!
</p>

<p class="speaker">
<span class="smcap">Suor Filomena</span>
</p>

<p class="center pad1">
<i>(rientra.)</i>
</p>

<p class="speaker">
<span class="smcap">Rosalia</span>
</p>

<p>
<i>(dandole il bicchiere colmo)</i> Se poteste metterla a
letto....
</p>

<p class="speaker">
<span class="smcap">Suor Filomena</span>
</p>

<p>
Lo so. Ma non vuole. <i>(Via.)</i>
</p>

<p class="speaker">
<span class="smcap">Rosalia</span>
</p>

<p class="center pad1">
<i>(resta presso la porta in ascolto.)</i>
</p>

<p class="speaker">
<i>La voce di</i> <span class="smcap">Claudia</span>
</p>

<p>
<i>(piena di paura)</i> Non ancora! Non ancora! Aspettate!
</p>

<p class="speaker">
<i>La voce di</i> <span class="smcap">Suor Filomena</span>
</p>

<p>
Tranquillatevi. Sono io, sono io: Suor Filomena.
<span class="pagenum"><a id="Page_182"></a>[182]</span>
</p>

<p class="speaker">
<i>La voce di</i> <span class="smcap">Claudia</span>
</p>

<p>
I miei carnefici!
</p>

<p class="speaker">
<i>La voce di</i> <span class="smcap">Suor Filomena</span>
</p>

<p>
No, no!
</p>

<p class="speaker">
<i>La voce di</i> <span class="smcap">Claudia</span>
</p>

<p>
Sono di là!
</p>

<p class="speaker">
<i>La voce di</i> <span class="smcap">Suor Filomena</span>
</p>

<p>
No, signora Claudia....
</p>

<p class="center pad1">
<i>(Un silenzio.)</i>
</p>

<p class="speaker">
<span class="smcap">Rosalia</span>
</p>

<p>
<i>(vedendo venire Claudia, si scosta e si rincantuccia
in un angolo oscuro come per nascondersi, guardando
attenta e ansiosa.)</i>
</p>

<p class="speaker">
<span class="smcap">Claudia</span>
</p>

<p>
<i>(in una vestaglia bianca, coi capelli sparsi sulle
spalle, si avanza rapidamente. Poi, non vedendo
nessuno, si ferma rassicurata. È disfatta. Gli occhi,
dentro le orbite infossate, hanno una lucentezza
fredda.)</i>
</p>

<p class="speaker">
<span class="smcap">Suor Filomena</span>
</p>

<p class="center pad1">
<i>(la segue a distanza, vigile e serena.)</i>
</p>

<p>
<span class="pagenum"><a id="Page_183"></a>[183]</span>
</p>

<p class="speaker">
<span class="smcap">Claudia</span>
</p>

<p>
<i>(a Suor Filomena, con una specie di dolce rancore)</i>
Voi mi seguite sempre, Suor Filomena!... Sempre!
</p>

<p class="speaker">
<span class="smcap">Suor Filomena</span>
</p>

<p>
<i>(con un gesto di umiltà devota, si scusa.)</i>
</p>

<p class="speaker">
<span class="smcap">Claudia</span>
</p>

<p>
È questa la consegna?
</p>

<p class="speaker">
<span class="smcap">Suor Filomena</span>
</p>

<p>
<i>(ha un altro gesto umilmente affermativo.)</i>
</p>

<p class="speaker">
<span class="smcap">Claudia</span>
</p>

<p>
<i>(dopo una pausa)</i> Non c'è il signor Maurizio?
</p>

<p class="speaker">
<span class="smcap">Suor Filomena</span>
</p>

<p>
No, è andato via.
</p>

<p class="speaker">
<span class="smcap">Claudia</span>
</p>

<p>
Da quanto tempo?
</p>

<p class="speaker">
<span class="smcap">Suor Filomena</span>
</p>

<p>
Da circa cinque ore.
</p>

<p class="speaker">
<span class="smcap">Claudia</span>
</p>

<p>
Così lungamente sono stata priva di sensi?
<span class="pagenum"><a id="Page_184"></a>[184]</span>
</p>

<p class="speaker">
<span class="smcap">Suor Filomena</span>
</p>

<p>
<i>(attenuando)</i> Eravate come assopita.
</p>

<p class="speaker">
<span class="smcap">Claudia</span>
</p>

<p>
E dove è andato il signor Maurizio?
</p>

<p class="speaker">
<span class="smcap">Suor Filomena</span>
</p>

<p>
In città.
</p>

<p class="speaker">
<span class="smcap">Claudia</span>
</p>

<p>
Nel cuore della notte?
</p>

<p class="speaker">
<span class="smcap">Suor Filomena</span>
</p>

<p>
Teresina gli ha potuto far trovare giù, in paese,
una carrozza con due buoni cavalli. E con la stessa
carrozza egli sarà di ritorno, non più tardi dell'alba.
</p>

<p class="speaker">
<span class="smcap">Claudia</span>
</p>

<p>
Ve l'ha detto?
</p>

<p class="speaker">
<span class="smcap">Suor Filomena</span>
</p>

<p>
Ne era sicuro.
</p>

<p class="speaker">
<span class="smcap">Claudia</span>
</p>

<p>
Perchè così presto se tutto era stato fissato per
mezzogiorno?
<span class="pagenum"><a id="Page_185"></a>[185]</span>
</p>

<p class="speaker">
<span class="smcap">Suor Filomena</span>
</p>

<p>
In verità, il signor Maurizio s'è un po' impensierito
della crisi; e allora ha deciso di....
</p>

<p class="speaker">
<span class="smcap">Claudia</span>
</p>

<p>
Di anticipare il martirio.
</p>

<p class="speaker">
<span class="smcap">Suor Filomena</span>
</p>

<p>
No.... Di condurre subito qualche dottore....
</p>

<p class="speaker">
<span class="smcap">Claudia</span>
</p>

<p>
Ho inteso: il dottor Berner con i suoi assistenti!
<i>(Un silenzio.)</i> Che ora è?
</p>

<p class="speaker">
<span class="smcap">Suor Filomena</span>
</p>

<p>
Sarà poco più delle quattro.
</p>

<p class="speaker">
<span class="smcap">Claudia</span>
</p>

<p>
Quanto ci vuole per l'alba?
</p>

<p class="speaker">
<span class="smcap">Suor Filomena</span>
</p>

<p>
<i>(reticente)</i> Una mezz'ora, credo.
</p>

<p class="speaker">
<span class="smcap">Claudia</span>
</p>

<p>
Mezz'ora! <i>(Riflette. Poi, di scatto)</i> Non entreranno
all'improvviso, Suor Filomena?
<span class="pagenum"><a id="Page_186"></a>[186]</span>
</p>

<p class="speaker">
<span class="smcap">Suor Filomena</span>
</p>

<p>
Certamente no. La porta di strada è ben chiusa.
Il signor Maurizio dovrà picchiare.
</p>

<p class="speaker">
<span class="smcap">Rosalia</span>
</p>

<p>
<i>(timida)</i> Picchierà tre volte, come al solito. Mi ha
avvertito apposta di non aprire se non sento i tre
colpi alla porta.
</p>

<p class="speaker">
<span class="smcap">Claudia</span>
</p>

<p>
<i>(che non l'aveva vista)</i> Perchè sei qui anche tu?
</p>

<p class="speaker">
<span class="smcap">Rosalia</span>
</p>

<p>
È il signor Maurizio che m'ha fatto chiamare.
Ha voluto che Teresina se ne andasse a casa.
La poveretta cascava dal sonno.
</p>

<p class="speaker">
<span class="smcap">Claudia</span>
</p>

<p>
Non voglio tanti guardiani! Va via! <i>(Quasi con
asprezza)</i> Tu hai i tuoi figli che ti aspettano.
</p>

<p class="speaker">
<span class="smcap">Rosalia</span>
</p>

<p>
Dormono tutti, signora bella.
</p>

<p class="speaker">
<span class="smcap">Claudia</span>
</p>

<p>
<i>(più dolcemente)</i> Non dài più latte al piccino?
<span class="pagenum"><a id="Page_187"></a>[187]</span>
</p>

<p class="speaker">
<span class="smcap">Rosalia</span>
</p>

<p>
Sì, ma lui dorme come gli altri, adesso. È così
tranquillo!
</p>

<p class="speaker">
<span class="smcap">Claudia</span>
</p>

<p>
<i>(di nuovo con asprezza)</i> Va via!
</p>

<p class="speaker">
<span class="smcap">Rosalia</span>
</p>

<p>
<i>(rassegnata, obbediente, fa qualche passo verso
il fondo. Indi, si volta. Ha gli sguardi imploranti.)</i>
</p>

<p class="speaker">
<span class="smcap">Claudia</span>
</p>

<p>
Vieni qua....
</p>

<p class="speaker">
<span class="smcap">Rosalia</span>
</p>

<p>
<i>(le si avvicina, con le lacrime agli occhi)</i> Signora
bella!
</p>

<p class="speaker">
<span class="smcap">Claudia</span>
</p>

<p>
<i>(prendendole le mani)</i> Grazie, mia Rosalia! Lo so
che vorresti aiutarmi. Ma che puoi fare tu per me?
Che puoi fare?
</p>

<p class="speaker">
<span class="smcap">Rosalia</span>
</p>

<p>
Voi non volete che io resti qui, e non ci resterò.
Passo un momento per casa mia e poi andrò a pregare
in chiesa. E sarà meglio. La chiesa dev'essere
già aperta, perchè si apre ogni giorno un'ora prima
<span class="pagenum"><a id="Page_188"></a>[188]</span>
dell'alba. Io ci entrerò ginocchioni, signora bella,
e bacerò la polvere della terra e la bagnerò di lacrime
finchè avrò occhi per piangere, e alla nostra
Madonna dirò ancora con le parole e con l'anima
tutto quello che saprò dire, come se fosse per me
stessa e per i figli miei!
</p>

<p class="speaker">
<span class="smcap">Claudia</span>
</p>

<p>
<i>(impressionata, affettuosamente confidenziale)</i> E
che speri tu?
</p>

<p class="speaker">
<span class="smcap">Rosalia</span>
</p>

<p>
È lei che ha salvata la vita di tante mamme!
</p>

<p class="speaker">
<span class="smcap">Claudia</span>
</p>

<p>
La mia, pur troppo, non corre più nessun pericolo,
Rosalia!
</p>

<p class="speaker">
<span class="smcap">Rosalia</span>
</p>

<p>
È lei che ha salvata la vita di tanti figli!
</p>

<p class="speaker">
<span class="smcap">Claudia</span>
</p>

<p>
Quando erano già nati!
</p>

<p class="speaker">
<span class="smcap">Rosalia</span>
</p>

<p>
È lei che farà per voi il più grande miracolo suo!
<span class="pagenum"><a id="Page_189"></a>[189]</span>
</p>

<p class="speaker">
<span class="smcap">Claudia</span>
</p>

<p>
<i>(esaltandosi ad un tratto pazzamente)</i> Ah sì.... Il
più grande! Il più grande! Lo spero anch'io. Lo
spero perchè lo voglio. È vero, è vero, Rosalia! È
vero!... Tu puoi aiutarmi. Tu sola, tu sola puoi!
Va, va a pregare per me.... Va a pregare per me!
<i>(La sospinge verso il fondo. — L'abbraccia e la bacia.)</i>
</p>

<p class="speaker">
<span class="smcap">Rosalia</span>
</p>

<p class="center pad1">
<i>(esce.)</i>
</p>

<h3>
SCENA II.
</h3>

<p class="center">
SUOR FILOMENA <i>e</i> CLAUDIA.
</p>

<p class="speaker">
<span class="smcap">Suor Filomena</span>
</p>

<p>
<i>(quasi immobile nella sua serenità semplice, osserva
tutto e contempla Claudia con intensità indagatrice.)</i>
</p>

<p class="speaker">
<span class="smcap">Claudia</span>
</p>

<p>
<i>(diritta, con le braccia penzoloni, abbandonate
nelle lunghe maniche che le nascondono le mani, si
aggira lenta per la camera, guardando intorno come
se cercasse qualche cosa. A un punto, si ferma,
e, torcendo il collo, fissa gli sguardi sul pozzo, che
nella oscurità biancheggia appena, come una tomba.
Indi, con dissimulazione, distoglie dal pozzo gli
sguardi e si rivolge alla monaca con la voce tremante
di palpiti)</i> Suor Filomena....
<span class="pagenum"><a id="Page_190"></a>[190]</span>
</p>

<p class="speaker">
<span class="smcap">Suor Filomena</span>
</p>

<p>
Signora....
</p>

<p class="speaker">
<span class="smcap">Claudia</span>
</p>

<p>
Vorrei riposare.
</p>

<p class="speaker">
<span class="smcap">Suor Filomena</span>
</p>

<p>
Vi gioverebbe.
</p>

<p class="speaker">
<span class="smcap">Claudia</span>
</p>

<p>
Compiacetevi di prepararmi il letto.
</p>

<p class="speaker">
<span class="smcap">Suor Filomena</span>
</p>

<p>
È già preparato.
</p>

<p class="speaker">
<span class="smcap">Claudia</span>
</p>

<p>
Allora... vi prego.... Precedetemi.... Aprite le finestre....
Fate entrare dell'aria.... Lì dentro non si
poteva respirare....
</p>

<p class="speaker">
<span class="smcap">Suor Filomena</span>
</p>

<p>
<i>(impallidisce. Ma non un passo, non un gesto.)</i>
</p>

<p class="speaker">
<span class="smcap">Claudia</span>
</p>

<p>
Suor Filomena! Non mi avete udito?
<span class="pagenum"><a id="Page_191"></a>[191]</span>
</p>

<p class="speaker">
<span class="smcap">Suor Filomena</span>
</p>

<p>
Sì.
</p>

<p class="speaker">
<span class="smcap">Claudia</span>
</p>

<p>
Ebbene?
</p>

<p class="speaker">
<span class="smcap">Suor Filomena</span>
</p>

<p>
<i>(con accento mite, ma fermo)</i> Io non vi lascio
sola, signora.
</p>

<p class="speaker">
<span class="smcap">Claudia</span>
</p>

<p>
Per un istante....
</p>

<p class="speaker">
<span class="smcap">Suor Filomena</span>
</p>

<p>
Io non vi lascio sola! <i>(Si accosta a lei amorosamente)</i>
Mettetevi a letto, signora Claudia.
</p>

<p class="speaker">
<span class="smcap">Claudia</span>
</p>

<p>
<i>(cupamente)</i> No! <i>(Poi, con dolcezza, come per impietosirla)</i>
Non volete concedermi un poco di libertà?
</p>

<p class="speaker">
<span class="smcap">Suor Filomena</span>
</p>

<p>
Non devo.
</p>

<p class="speaker">
<span class="smcap">Claudia</span>
</p>

<p>
Siete il mio carceriere?
<span class="pagenum"><a id="Page_192"></a>[192]</span>
</p>

<p class="speaker">
<span class="smcap">Suor Filomena</span>
</p>

<p>
Sono la vostra infermiera.
</p>

<p class="speaker">
<span class="smcap">Claudia</span>
</p>

<p>
Se foste la mia amica!...
</p>

<p class="speaker">
<span class="smcap">Suor Filomena</span>
</p>

<p>
Sono la vostra amica, anche.
</p>

<p class="speaker">
<span class="smcap">Claudia</span>
</p>

<p>
Non è vero.
</p>

<p class="speaker">
<span class="smcap">Suor Filomena</span>
</p>

<p>
Perchè?
</p>

<p class="speaker">
<span class="smcap">Claudia</span>
</p>

<p>
Perchè non sapete... non potete sapere!
</p>

<p class="speaker">
<span class="smcap">Suor Filomena</span>
</p>

<p>
Io so quanto mi basta per esservi amica.
</p>

<p class="speaker">
<span class="smcap">Claudia</span>
</p>

<p>
Non potete sapere!
</p>

<p class="speaker">
<span class="smcap">Suor Filomena</span>
</p>

<p>
Io so che lì, nell'ombra, quel pozzo vi attira come
un rifugio, come un asilo di salvezza. So che
<span class="pagenum"><a id="Page_193"></a>[193]</span>
in questo momento un solo pensiero vi possiede e
v'invade tutta, ed è il pensiero di sottrarvi al martirio!...
</p>

<p class="speaker">
<span class="smcap">Claudia</span>
</p>

<p>
Ma non è concesso a voi di misurare l'immensità
di questo martirio!
</p>

<p class="speaker">
<span class="smcap">Suor Filomena</span>
</p>

<p>
Nei panni dell'umile suora che vi sta davanti c'è
una donna, signora; e sono i suoi dolori di donna,
i suoi dolori più profondi e più umani che hanno
dato alla povera suora il privilegio di comprendere
e soccorrere i dolori altrui.
</p>

<p class="speaker">
<span class="smcap">Claudia</span>
</p>

<p>
Voi, dunque, mi comprendete?
</p>

<p class="speaker">
<span class="smcap">Suor Filomena</span>
</p>

<p>
Sì.
</p>

<p class="speaker">
<span class="smcap">Claudia</span>
</p>

<p>
Mi comprendete e m'impedite di morire?!
</p>

<p class="speaker">
<span class="smcap">Suor Filomena</span>
</p>

<p>
Sì.
</p>

<p class="speaker">
<span class="smcap">Claudia</span>
</p>

<p>
E quale soccorso mi offrite?
<span class="pagenum"><a id="Page_194"></a>[194]</span>
</p>

<p class="speaker">
<span class="smcap">Suor Filomena</span>
</p>

<p>
Nessun soccorso. Vi offro soltanto l'esempio di
chi, probabilmente, ha sognato come voi, di chi,
come voi, avrà visto svanire fra le miserie del mondo
i suoi sogni più belli!
</p>

<p class="speaker">
<span class="smcap">Claudia</span>
</p>

<p>
<i>(prorompendo)</i> Lo vedete che siete tanto lontana
da me?... Non è un sogno il mio, non è un sogno,
ormai. È una realtà. Voi non immaginate neppure
quale differenza ci sia tra il sogno che svanisce
e la realtà, la realtà concreta, materiale, palpitante,
che si frantuma nel più vivo della vita.
</p>

<p class="speaker">
<span class="smcap">Suor Filomena</span>
</p>

<p>
Ma se è la morte che invocate!...
</p>

<p class="speaker">
<span class="smcap">Claudia</span>
</p>

<p>
La morte, la morte appunto, prima che mi si
strappi dalle viscere la mia creatura!...
</p>

<p class="speaker">
<span class="smcap">Suor Filomena</span>
</p>

<p>
E non sarebbe identica la rinunzia?
</p>

<p class="speaker">
<span class="smcap">Claudia</span>
</p>

<p>
No, perchè la mia creatura verrebbe con me, perchè
con me morirebbe, della medesima morte, intendete?,
nel medesimo attimo. Neanche Dio me la
<span class="pagenum"><a id="Page_195"></a>[195]</span>
potrebbe togliere più, e nessun possesso di madre
sarebbe stato mai più vero ed intero di questo!
<i>(La stanchezza e le sofferenze incalzano; ma ella,
con lo sforzo della sua volontà indomabile, continua
a parlare, eccitandosi sino alla frenesia.)</i> La
sentenza pronunziata ieri dai tre dottori, che vennero
qui a torturarmi di nuovo, non era che la conferma
di quella, ben chiara, che per ordine del
vecchio Berner era stata da me letta fino da
un mese fa. In questo mese, non mi si è mai
sorvegliata tanto severamente come da ieri vi
ostinate a sorvegliarmi voi. Mi sarebbe riuscito
forse facile di sfuggire alla sorveglianza e di finirla....
E non l'ho fatto. Non l'ho fatto perchè, in
fondo, m'illudevo. Mi sembrava di essere ancora
abbastanza resistente.... Non volevo, non volevo
convincermi che si nascondesse in me una così
terribile rovina! Ma, da qualche giorno, mi sento
peggio, Suor Filomena, assai peggio, assai peggio!...
Sono persuasa, oramai, che i dottori hanno
ragione. <i>(Come ossessionata)</i> Fra pochi minuti, udremo
bussare alla porta!... Fra pochi minuti, verranno!...
Verranno per dilaniarmi il corpo e l'anima,
per impossessarsi di mio figlio, per ucciderlo,
per mettere in salvo la mia vita!... Io sono perduta!
Io sono perduta, Suor Filomena, io sono perduta
se voi non mi lasciate morire!
</p>

<p class="speaker">
<span class="smcap">Suor Filomena</span>
</p>

<p>
Dio mio, datemi il potere di combattere contro
questa sventurata!
<span class="pagenum"><a id="Page_196"></a>[196]</span>
</p>

<p class="speaker">
<span class="smcap">Claudia</span>
</p>

<p>
<i>(gettandosi ai suoi piedi e a poco a poco lacrimando
in una fiduciosa effusione di dolore)</i> Chiedetegli,
chiedetegli piuttosto l'ispirazione, il consiglio
della carità che io chiedo a voi. Vi giuro di
non esserne indegna. Non sono stata una perversa,
non ho veramente sentito odio per chi mi ha tradita,
non ho invidiato, non ho peccato nemmeno
nei sensi, perchè l'amore per l'amore non l'ho conosciuto....
Pensate che il condannarmi a vivere
sarebbe una crudeltà senza confronti! Io non vi
dico di restare qui a vedermi morire... no, no!...
Lo so che questo non è possibile.... Allontanatevi,
dunque.... Io dichiarerò in iscritto di avervi ingannata....
Dichiarerò di esservi sfuggita.... Implorerò
il vostro perdono.... E lo imploro anche adesso,
anche adesso per le torture che infliggo alla vostra
coscienza.... Ma rispondetemi... rispondetemi....
Commovetevi per me.... Non siate così spietata!...
Non siate così inesorabile!
</p>

<p class="speaker">
<span class="smcap">Suor Filomena</span>
</p>

<p>
<i>(con desolazione)</i> Io sono custode d'una legge
che impone a noi mortali di non disporre della
nostra vita.
</p>

<p class="speaker">
<span class="smcap">Claudia</span>
</p>

<p>
È della vita di mio figlio che io voglio disporre
per impedire che ne dispongano gli altri!
<span class="pagenum"><a id="Page_197"></a>[197]</span>
</p>

<p class="speaker">
<span class="smcap">Suor Filomena</span>
</p>

<p>
È la stessa legge divina, mia povera martire, che
non ve lo consente.
</p>

<p class="speaker">
<span class="smcap">Claudia</span>
</p>

<p>
<i>(drizzandosi impetuosa in un repentino risveglio
di energia)</i> Ma chi siete voi che credete d'intendere
la legge divina? Essa è tutta qui, qui, nel
mio sangue, nella mia carne.... Io la sento! Io la
sento!... Essa mi sostiene... essa mi protegge... essa
mi rende così forte che nessuno in questo momento
è più forte di me! <i>(Si slancia verso il fondo.)</i>
</p>

<p class="speaker">
<span class="smcap">Suor Filomena</span>
</p>

<p>
<i>(Sulla soglia, le sbarra il cammino con le braccia
spalancate, disegnando, nella penombra, la sagoma
della croce)</i> Dio mio, datemi il potere di combattere
contro questa sventurata!
</p>

<p class="speaker">
<span class="smcap">Claudia</span>
</p>

<p>
Suor Filomena, io vi abbatterò se voi non mi lasciate
passare!
</p>

<p class="speaker">
<span class="smcap">Suor Filomena</span>
</p>

<p>
Sono forte e protetta anch'io, mia povera martire.
</p>

<p class="speaker">
<span class="smcap">Claudia</span>
</p>

<p>
<i>(va fino a lei con le mani protese e minacciose.
Non osa toccarla. Retrocede. Si agita qualche istante
per la camera, fremendo e dibattendosi come in
<span class="pagenum"><a id="Page_198"></a>[198]</span>
un delirio di ferocia. Si arresta col capo arrovesciato
in un atto d'invocazione e di volontà suprema,
e rocamente ruggisce:)</i> Il mio stesso male
mi aiuterà! <i>(Poi, con un grido trionfale:)</i> Sono io
che posso ancora tutto! <i>(Si getta a terra bocconi,
disperatamente.)</i>
</p>

<p class="speaker">
<span class="smcap">Suor Filomena</span>
</p>

<p>
<i>(dando un urlo di terrore, accorre. Si china su
lei, le solleva la fronte, la chiama:)</i> Signora Claudia!
Signora Claudia!... Signora Claudia!...
</p>

<p class="speaker">
<span class="smcap">Claudia</span>
</p>

<p>
Silenzio!... È la morte.
</p>

<p class="speaker">
<span class="smcap">Suor Filomena</span>
</p>

<p>
<i>(silenziosamente la guarda.)</i>
</p>

<p class="center pad1">
<i>(L'Alba)</i>
</p>

<p class="speaker">
<span class="smcap">Claudia</span>
</p>

<p>
<i>(sostenuta da Suor Filomena, erge un poco il torace.
Boccheggia. Le linee del volto si contorcono
dolorosamente, ma i suoi occhi paiono limpidi in
una espressione di gioia.)</i> Ho vinto!... <i>(Incrocia
e stringe le braccia sul petto.)</i> Con me.... Con
me.... <i>(Abbandona il capo. — Muore.)</i>
</p>

<p class="speaker">
<span class="smcap">Suor Filomena</span>
</p>

<p>
<i>(volgendo gli sguardi al cielo, serenamente)</i> Accogliete,
Signore, queste due anime....
</p>

<p class="center pad1">
<i>(Tre colpi alla porta di strada.)</i>
</p>

<p class="center pad1">
<i>(Sipario.)</i>
</p>
</div>

<div class="footnotes">
<p class="center large">
NOTA:
</p>

<p>
<a id="note1" href="#tag1">1.</a> <span class="smcap">Nota per gli attori</span> — Dalla battuta: «<i>No! non posso</i>»
fino a questo punto, il dialogo dev'essere affrettatissimo, febbrile.
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (subito/sùbito e simili), correggendo senza annotazione
minimi errori tipografici.
</p>

<p>
Copertina elaborata dal trascrittore e posta nel pubblico dominio.
</p>
</div>

</body>
</html>
